#/ /bhu su ku'i rnal 'byor pa 'bru'i sngags 'chang bsod nams chos 'phel gyis rgyal khams bskor ba'i rtogs brjod kyi phreng ba bzhad gad chen mo bzhugs/ /

/ /na mo gu ru buddha bo dhi satwa maNDa le bhyaH mkhyen rab chu gter gting mtha' zab yangs par/ /brtse ba'i mnga' bdag rgyud sde'i bcud kyis myos/ /nus pa'i dbang phyug skye
rgu'i gtsug gi rgyan/ /mtshungs med 'jam dbyangs bla ma'i zhabs la 'dud/ /blo chen rgyal ba ma lus 'dus pa'i dngos/ /snying po'i don kun gsal mdzad tshar pa rje/ /grangs
med gdul bya rgya mtsho'i mgon gcig pu/ /yongs 'dzin bla mas rtag tu byin gyis rlobs/ /'brel tshad don ldan padma'i sras kyi mchog /bka' gter gsar rnying dam chos du ma'i
mdzod/ /bod yul mun pa'i ljongs 'dir bstan pa yi/ /rgyal mtshan phyogs mthar bsgreng ba khyod la 'dud/ /rgyud sde'i bang mdzod rje btsun byang gling pa/ /mkhas btsun
bzang po'i khyu mchog grags thogs pa/ /grub pa'i dbang phyug bsod nams dpal 'byor zhabs/ /'dren mchog dam pa gsum la

skyabs su mchi/ /rig gnas mthar phyin dge 'dun nyi ma dang / /'khrul med brgyud pa'i mnga' bdag e waM pa/ /yongs grags 'jam mgon bla ma nag po pa/ /'dzam gling bla ma gsum
la phyag 'tshal lo/ /rmad byung thugs rje'i tsha zer gzi 'od 'bum/ /'gro kun mi shes ldongs pa'i sgrib las grol/ /rgya bod brgyud pa'i bla ma'i tshogs rnams la/ /sgo gsum
gus pas rtag tu phyag bgyid do/ /rgyud kun rtsa ba smin byed dbang bzhi'i lam/ /tshe gcig 'bras bu sngon du byed pa'i mchog /thabs mkhas dbang du brjod mdzad bla ma'i tshogs/
/'bad pas byang chub bar du 'dud do skyongs/ /he ru ka dpal bdag med lha mo'i tshogs/ /bde chen khro chags phag mos yongs 'khyud gsum/ /'jam pa'i dbyangs dang mi bskyod
rdo rje sogs/ /lhag pa'i lha mchog tshogs rnams snying dbus bzhugs/ /lhag pa'i lha mchog rab khros khro bo'i gar/ /dran pas snying gi gdung sel 'jam dpal dbyangs/ /rmad
byung dngos grub myur stsol yang

phur zhes/ /lhag pa'i lha tshogs khyod kyis ring du skyongs/ /yi dam tshogs kun khros pa'i mkha' dbyings las/ /rmad byung mthu stobs zer 'phreng bye ba brgyas/ /bdud dpung
mun pa mthar byed srung ma'i tshogs/ /bstan srung nyin mo'i mgon gyis ma gtong zhig /mdor na rtsa brgyud bla ma dkon mchog gsum/ /rab 'byams rgyal ba yi dam mkha' 'gror bcas/
/bstan srung nor lha gter bdag skyabs gnas rnams/ /dus kun byang chub bar du phyag 'tshal te/ /skyabs gnas sngon byon du ma'i rjes zhugs nas/ /sprang po'i rtogs brjod
sgro bkur spangs pa'i gtam/ /dad ldan gus pa'i zhal ngo ma bzlog par/ /ngal mdzem spangs te cung zad bri bar bgyid/ /bdag skyon sa chen rdul ltar yon tan ni/ /nyin mo'i
skar ma tsam du zad mod kyang / /skyon rnams rkun po'i nor bzhin rab sbas nas/ /yon tan gang yod lhug par bri bar bgyi/ /grub par gyur cig /de la gtsang stod g.yas ru myug
gi rgyal khab tu skye ba blangs nas yongs 'dzin dam pa mang po dang / ches mchog tu sku drin che ba'i dbang por gyur pa'i rje btsun mkhyen brtse'i dbang po yab sras gsum
gyi sku drin las rgyal ba'i bstan pa rin po che la mi phyed pa'i dad pa dang yid ches pa'i mthus/ ris med pa'i chos kyi rgya mtsho chen por 'jug pa'i sprang rgan rig pa
'dzin pa bsod nams chos 'phel zhes bgyi ba bdag gis lo bcu lon pa na grub pa mchog gi dbang po bsod nams dpal 'byor gyi zhabs las rab tu byung ba nas bzung deng gi bar
du bla ma dam pa'i sku drin las rnyed pa'i yon tan cung zad tsam zhig dad ldan gyi zhal

ngo ma zlog bar/ 'ga' zhig gi ngor che long tsam zhig smras pa ni/ e ma ho/ kho bo me mo phag lor skyes pa nas bzung / da lta bdun cu don bdun gyi bar gyi dga' ba dang / skyo
ba dang / btang snyoms la sdod pa'i bar gyi gleng mo brjod na/ dga' bar bsam na ci bya la 'das/ skyo bar bsams na snying chu mig ngar zags/ btang snyoms la bsams na dgod
bro/ de yang res 'ga' ni rgyal khams chu bzhin du myul/ res 'ga' ni zhag zla lo sbrel nas nyal/ res 'ga' ni gzhan phan du ming btags pa'i 'di yin med pa'i zar zir dang
za 'chag kho nar lus/ da bsam rgyu ni rang dbang thob pa'i gnas shig tu rang sems las med du gcig pur gnas te/ 'chi ba'i grogs po mdza' bshes kho sgug snyam kyang/ dad ldan
gyi zhing sa la byin rlabs skyon bral gyi sa bon btab/ snying po 'bras bu don du 'gyur la re 'di ltar ro/ /sngon rabs byon pa'i skyes chen dam pa rnams kyi mdzad par/
'das ma 'ongs da ltar gyi mdzad tshul brjod du ma mchis pa zhig yod bzhin gda' ste/ bdag lta bu'i blun po la ni/ 'das ma 'ongs gnyis ni gang 'dra yin dang ci 'drar 'gyur
zhu tshod things pa ye med/ da lta'i gnas tshul/ rang gi spyod pa zhi drag ci byed thams cad kyi sngon du gyur pa 'di ka ma gtogs/ gzhan ma yi ge'i rigs su bkod rgyu ye
med/ 'on kyang gang smras kun shugs che ba dang / gang byung sba gsang med par thams cad kyi sngon du smras gtong ba bdag rang gi srol rang byung bcos su med pa yin zhing
/ don la mthar thug chos kyi blo phugs sprang la gtad yod pas/

sprang po rgyal khams myul ba'i bde sdug gi gtam smra ba'i kha sus kyang 'gegs par mi nus pas/ de brjod pa la dga' ba yod na'ang yod mi dga' ba yod na'ang yod/ blang dor dang
bral ba'i btang snyoms pa yod na'ang legs mod/ de la phyi ltar na rgyal khams kyi sprang po phyi nang gi skye bo kun gyi blun po'i ngos 'dzin rang yang de'i khur bzhes
la gnas pa'i ser gzugs/ nang ltar na sde snod gsum dang / rgyud sde gsar rnying ma lus pa'i bang mdzod/ bstan pa rin po che spyi dang bye brag rnams srid mthar rgyas par
byed pa'i rig pa 'dzin pa'i dpa' bo/ gsang ba ltar na rje btsun rdo rje 'chang rtsod dus kyi rgyal ba gnyis pa gnas gsar chos rje zhes grags pa/ don la 'jam pa'i dbyangs
dang gnyis su med pa mkhyen brtse'i dbang phyug bstan pa'i rgyal mtshan dpal bzang po'i zhabs kyi padmo las skyes te/ zab pa dang rgya che ba'i phyi nang gi gdams pa rgya
mtsho lta bu dang / dpal ldan sa skya pa'i rje btsun gong ma yab sras rnams kyi snyan dang zhal nas brgyud pa'i bstan pa rin po che'i yang snying nged rang dpal kha'u brag
rdzong pa'i snyan brgyud slob bshad thun mong ma yin pa'i bstan pa dri ma med pa gsang chen zab mo'i gdams pa zab pa las ches zab pa'i snyan brgyud med du mi rung ba'i
sbas don yid bzhin nor bu rnams kyi kha lo sgyur ba'i rgyal tshab/ ris med phyogs 'dzin dang bral ba'i a wa dhU tI' pa'i btsun pa bhu su ku'i ngo mtshar gyi gtam gleng
ba la gsum ste/ rigs rus cho 'brang dang ldan pa'i sgo nas chos sku skye ba med pa la skye ba'i cho 'phrul bstan tshul/ 'khor ba 'di tsher dong du nyal ba ltar gang du'ang
bde ba'i go skabs mi 'dug

pa nas/ thar pa dang thams cad mkhyen pa rgyal ba'i bstan pa la rab tu byung tshul/ bstan pa rin po che la thos bsam sgom gsum gyi sgo nas srid mthar rgyas par byas tshul lo/
/dang po rang gi yong khyer 'di ga las med kyang gong ma tsho'i zhabs 'dren du 'gro ba las mi 'dug na'ang / thog mar rigs yod tsam brjod pa kun gyi bya srol la 'dug pas/
de yang bdag tsho bstan pa snga dar gyi dus/ bod kyi rus tshan mi'u gdung drug gi dmu las gyes pa'i 'bru zhes pa las chad/ khams su chags te rigs brgyud spel ba re dang
/ gzhan gtso cher sgrub pa snying por lhur byed pa 'ba' zhig byung 'dug /de nas re zhig na chos kyi rgyal po 'phags pa rin po che'i phyag phyir 'brangs nas bod la byon/
'phags pa rin po che'i nang blon la nye ba zhig byung / lugs gnyis kyi mkhyen rab mkha' dang mnyam pa zhig byung 'dug pas/ 'phags pa'i dngul gyi dam kha dang / 'bru lung
pa tshang ma 'jags so gnang / dgon kha bzhi sogs 'debs pa mdzad/ de nas 'jig rten gyi thugs 'gel sras sku mched gsum byung ba'i chung ba la gnang / gzhan gnyis la dgon pa
rnams phog ste 'khor slob rnams la sgrub pa snying por byed dgos tshul gyi bslab bya gnang / khong rang 'di snang gi bya ba ngan pa thams cad bzhi mdo'i rtswa ltar dor/
byang gi gnam mtsho phyug mo'i do ri se mo bya ba kha yar yod pa'i dbus mar zas ngan ngon tsam la brten lo brgyad sgrub pa kho na la bzhugs pa'i tshe/ spyir srid pa bde
'gro dang gsung gleng mdzad cing / bla ma 'dod lha dang bcas pa zhal mngon sum du gzigs

khyad par dpal ldan lha mo 'dod khams dbang phyug ma nyid kyis/ khyod kyi mi brgyud chos brgyud dang bcas pa'i srung ma ngas byed do/ /zhes zhal gyis bzhes 'dug pa nas/ da
lta bdag lta bu'i rjes su 'brangs nas lugs gnyis kyi dpal rgyun gong 'phel du rgyas pa'i 'phrin las yang dag mdzad pa 'di yin/ de nas slar 'bru dgon par phebs 'ja' lus rdo
rje'i sku brnyes nas phung po lhag ma med pa'i chos kyi sku skye ba de nyid la brnyes so/ /de'i rjes su sku mched tshang mas sgrub pa kho na lhur mdzad/ de'i nang nas kyang
sku che bas rgyal khang rang du sku rim phug pa kho na mdzad/ 'bru dgon pa nas zhabs sa la ma reg par bya ltar yar phebs mar phebs gnang / thang cig tsam na chos sdings
dgon pa'i la kha de na pha bong chen po zhig 'dug pa de byis pa rnams kyis yur ba'i 'dam la rtsed mo byas pa ltar brdzis nas da lta'i bar du yang zhabs rjes legs dod
kyi dpe thub pa 'jog pa gnang 'dug pa dang / des mtshon pa'i grub pa'i mtshan ma bsam pa'i ra ba las 'das/ gzhan yang rgyal khang gi mgon khang / chos rgyal 'phags pa nas
bzung dpal ldan sa skya pa'i gdung brgyud rim pas ye shes pa yang yang du spyan drangs pa'i me tog gi char bab pa'i mgon khang du rgyun gyi thugs dam bskang gso sogs la
bzhugs skabs/ rgyal mkhar rtse nas dmag dpung stobs shin tu che bas rgyal khang yang 'chor la nye bar thug /gzhan rang phyogs nas thabs byed mi ni ci yang med/ mgon khang
nas rje nyid kyi thugs dam mtshan ltas sogs kyis dgongs/ dmag bzlog la dmigs pa'i gtor

ma zhig 'phang ba gnang 'dug pas/ rdo rje chos skyong rnams kyi mthu stobs nus pa gcig tu dril ba'i gnam lcags thog gi 'phang gtor zur brgyad pa de nyid/ 'byung bzhi sogs gang
la'ang ltos pa gang la yod/ rdo rje pha lam lta bu yang rdul du rlog pa'i nus pas/ gzhan rnga sil sogs kyi ban ling yang gang la dgos su 'dug /ting nge 'dzin rdo rje
lta bu kho na'i ngang nas rtag gtor de mgon khang gi skar khung la gtad de 'phangs pas/ pha tshad de na brag rol pha bong sral le yod ba de'i gseb tu thogs med du thim nas
da lta'i bar du'ang brag de la gtor ma'i shul gsal po kun gyis gzigs par yod cing / pha rol gyi dmag dpung de nyid rang phyogs nas sor rdo chung ngu gcig 'debs mkhan med
par/ mtshan sgang de nyid la gar thegs med par song nas yul phyogs de nyid bde zhing skyid pa'i nyi ma shar ba yin te/ dam pa 'di kho na'i sku drin du 'khum mo/ /rdo rje
thog chen phyi rol gzugs su shar/ /grub pa'i nus pa gnam lcags me dpung bzhin/ /bden pas ting 'dzin mthu yis gzi 'od kyis/ /btson rar chud pa'i skye bo phal cher spar/
/de nas thog gnyis tsam song 'dug ste/ de rnams kyis kyang sgrub pa kho na lhur len zhing nyan bshad sgom pa sogs du ma nas ngo mtshar ba'i mdzad pa rab 'byams shig 'dug
ste yi ges 'jigs pa dang kun gyi rna bar mi 'dzul bas re zhig zom me bzhag /de'i rjes su shangs kyi dpal sna nang so'i sras mo khab tu bzhes pa gnang ba'i sras su bdag gi
pha de nyid sku 'khrungs/ 'di ni byis pa'i dus nyid na rgan po'i

spyod pas dus 'da' zhing skye bo thams cad zil gyis gnon nus pa la sogs pa'i dpa' sgam can zhig yin la/ sku mched gsum byon pa'i che ba yin pas rab tu byung / thugs sbyong
sogs la gser mdog can du phebs/ chos rje bdud 'dul ba dang / lha dbang pa gnyis kyi sgrub tshul kho na la dgon pa gong 'og tu bzhugs pa gnang / yi dam chos skyong sogs kyi
bsnyen sgrub mtshan ma ma thob bar du gnang zhing / 'phrin las bskang bshags bskul sogs mdzad pa na mar me dang sha chen gyi spos dud dang bshug pa'i brgyangs glu sogs
gzhan rkyen la ma bltos par mngon sum du mthong ba sogs brjod du mi ldang ba byung 'dug /sku bgres pa gser mdog can du dgung lo bcu gsum pa la phebs/ sde snod gsum sogs la
sbyangs pa phul du phyin pa mdzad de skyes thob de nyid la ston grags che ba'i tshad thub pa zhig byung / shangs kyi g.yang lung pa tshang ma la ser bsrungs kyi zhal bkod
gnang bzhin par 'dug pas/ 'bru pa rang gi zhal ngo phebs phyin srung yul de la lo dgra drug gi gnod pa yong ma myong 'dug cing / skabs shig sku mched tsho sku phras pa
nas/ a ne yin pa'i btsun ma zhig gis mdzad/ de ma bzhugs pa dang gser mdog can nas thugs sbyong mdzad bzhin par dgung lo nyi shu rtsa bzhi pa la g.yang du ser bsrung la
phebs/ phyi rol gyi lha srin sogs dregs byed thams cad zil gyis gnon nus pa zhig byung 'dug pas sdigs mdzub gtad pa'am/ dmigs rim btang ba'am/ phus btab pa tsam gyis bsrung
khongs la yong ba lta ci/ de skor gyi yul phyogs

gzhan rnams la yang lo legs kyi 'bru tshogs gong 'phel kho na byung / de skabs shangs kyi nang so g.yang chen pa'i bu mo bud med kyi skyon kun spangs pa de nyid shangs kyi
'ba' rar rab tu byung / ser bsrung la bzhugs dus/ pha mes brgyud pa'i srung ma des bdag lta bu yong ba'i rten 'brel yin nam gang ltar khong gi blo sgul/ chos rje kun dga'
rin chen pa la dad pa dang spro ba tshad med byung 'dug pas/ btsun ma des bsnyen bkur tshad med byas/ lhag par 'o skol gyi 'dren pa yang dag zhus/ slar gser mdog can la
phebs myug pa rab 'byams pa/ gnas kyi slob dpon ston pa bzang ba dang btsun pa'i tshad thub pa zhig yod pa des khyod la g.yang du khams dngas po dang skyid po e byung gsung
gin 'dug pas/ khams dngas po dang skyid po rang byung lhag par g.yang chen pa'i btsun mas 'o skol sogs kyi ster sbyin mang po byung zhus pas/ a li a li chos rje la 'o
skol 'dren don ye med do gsung byung bas/ ngo shin tu tsha ba ngo lpags da lta zhus 'gro ba snyam byed pa byung gsung / de lta bu'i mdzad pa ni kha phyir ltas rnams kyis
bsams na cir 'gyur mi shes/ nang don legs skyes ma'i bu mos/ bcom ldan 'das la ba mchog stong gi 'o skol btus nas zhus pas sku lus gser gyi bstan pa phyis pa ltar song zhes
pa dang / yang dbang bzhi'i skabs su gsang dbang gi sta gon gyi dong du yang byed pa ltar/ de dus gsang dbang zhig thob pa ka 'dra/ gang ltar nyer bzhi pa la gong du smos
pa ltar yon tan du ma dang ldan pa'i g.yang chen pa'i bu mo chos 'dzom rgyal mo zhes pa rdo rje btsun

mo'i rnam par sprul pa de nyid khab tu bzhes pa gnang ba'i sras su bdag spun gsum byung ba'i che ba bdag nyid yin pas/ skyon med rdo rje theg pa'i dal 'byor gyi lus 'di nyid
thob par gyur to/ /rdo rje'i lus bzang skyon med gru gzings 'di/ /ded dpon mkhas pa brtson 'grus lcag gis bskul/ /rab med gya gyu 'khor ba'i mtsho las sgrol/ /zag med bde
chen nor bu'i gling du phyin/ /mtha' yas tshogs gnyis dpal las 'khrungs pa'i sku/ /bgrang yas 'gro kun phan bde bskrun slad du/ /bsam yas gdul bya'i bung ba skyong ba'i
phyir/ /dpag yas nyams dga'i skyed tshal nga re skyid/ /de yang ma ma de nyid kyi dri ma med pa'i mngal du bdag bltams pa nas bzung / yum la sku lus bzhin mdog sngar bas
dang ba dang sku sngar bas yang zhing / bde ba'i tshad thub pa zhig dang / thugs dam 'jam sdud bzang gsum/ bla ma mchod chog /gtor ma brgya rtsa/ rdzogs chen gyi smon lam
stobs chen/ smon lam bzhi skor/ le bdun gsol 'debs la sogs pa'i thugs dam 'chag med mdzad pa shin tu spro zhing bogs kyang che ba gegs kyi rnam pa skad cig tsam yang med
par zla dgu ngo bcu hril rdzogs pa dang / yab kun dga' rin chen grags pa rgyal mtshan dpal bzang po nyer lnga pa'i dus me mo phag lo btsas pa yin zhing / ma ma nyid la
btsas ma thag pa'i dus ltas khyad par can mang po byung tshul bdag rang lo bcu tsam 'gro dus bka' lung gnang gin 'dug ste/ tshang ma dran par yang mi 'dug /dran tshad bris
kyang sgro bkur che bas bzhag /gang ltar btsas ma thag hri AHdang / oM oM zer ba

dang / hU~M la sogs pas rang babs su 'dren pa zhig byung 'dug /byis pa gso bla zhing skyed che ba g.yur rdzi zhing gang gi yang 'tshe ba dang bral ba zhig byung 'dug /de nas
cher skyes lo yang drug tsam lon 'bri klog sogs lnga drug dus thebs ma chag tsam 'di shes pa yin/ bdun pa'i dus drin khyer thabs med pa'i ma ma de nyid kyis zhal span gnang
/ rje btsun sa skya pa'i gong ma rnams kyi bstod pa yongs grags 'di rnams dang gzhan gong bstod kha yar dang 'jam sdud/ smon lam bzhi skor/ sher snying / phyag 'tshal
nyer gcig sgrol gsol dang bcas pa kha yar la sbyangs pa byas/ ming lhun grub tshe brtan rdo rje zer bas/ chos rje tshe brtan rdo rje'i drung zhes mi rnams kyis yang 'bod/
nga rang yang de ga'i khur bzhes byed/ bla tshul zhig de dus nas byed pa'i rtsis byed/ byis pa yin kyang bdag bla ma yin zer dang dod byed pa zhig yod/ mgon po'i bskang
ba nag po mchod rten/ bstod 'bum rnying ma rnams dang / kun rig /tshe dpag med lha dgu'i cho ga /rab gnas don gsal sogs bla chung la dgos pa'i chog sgrigs lag len sogs
tshig don phra rags kun la sbyangs pa byas lag len byas pas skye ba mang po nas sbyangs pa yin pa 'dra zer mi byung gzhan lag len mdzad pa 'dra mthong bas a ma a ma snyam
pa mang po gda'/ lo bcur slebs nas da bdag nyid rab tu byung ste tshe dang sgrub pa mnyam pa zhig byed pas gnang 'tshal zhus pas/ yab yum gnyis kyis yang gnang / de lo byed
pa'i rtsis byas kyang bdud dbang 'dras khyer cung ma grub bo/ /rgyal ba'i bstan la lhag bsam dad mod kyang / /snyigs dus bdud

dbang ches pas lo ru 'gyangs/ /'on kyang 'khrul med 'khon ston sa skya pa'i/ /rjes su 'jug 'dod dal 'byor lus 'di rnyed/ /gnyis pa rgyal ba'i bstan pa la rab tu byung tshul
la gsum ste/ so so thar pa'i sgor zhugs te sde snod gsum la sbyangs tshul/ rdo rje theg pa spyi dang bye brag gi rgyud sde mtha' dag la nyan bshad sgom sgrub byas tshul/
byang chub sems dpa'i spyod pas ma gyur 'gro ba'i don rab 'byams bsgrubs tshul lo/ /dang po bcu gcig pa la 'jam dbyangs bsod nams dpal 'byor zhes btsun pa dang grub pa mchog
gi dbang po/ chos brgyad 'dir snang gi nyes pas nam yang gos ma myong ba'i dpa' bo de nyid kyi drung du lam log pa las khyad par du bya ba sangs rgyas la skyabs su 'gro
ba'i thog mar dge bsnyen gyi brtul zhugs nos/ de nas bshad pa'i rtsa bzhi la sogs pa'i bsrung sdom phra zhing phra ba kun la spangs blangs ngo lkog med par byas/ dam
pa de'i gsung nas lung bstan lta bur dgos/ khyed bsod nams chen po yod chos tshul zin la sgrub pa 'phel ba gyis/ bstan pa la phyogs 'dzin ma mdzad gang mos la nyams len mdzod/
sngags pa yin pas sgrub pa mthar phyin pa'i sngags 'dren dgos gsungs nas/ ming bsod nams chos 'phel gyis gsungs/ mdor na mkhar mthon po'i ba gam 'dogs pa'i thog mar
gnas de'i 'gram gzhi 'bru ba bzhin du rtsa ba'i gzhi 'di legs par bcas pa'o/ /des mdzad pa'i tshe dpag med grub rgyal lugs kyi dbang chog /sman bla'i mdo chog /bsngo ba
sogs bla chung la dgos pa'i slob gnyer phran bu byas/ bcu gnyis pa phyag khyer thal rtsed kho nas

g.yengs/ bcu gsum pa la gang la'ang 'jigs pa med pa'i ham can zhig yin pas/ rin spungs nas karma pa mi bskyod rdo rje spyan drangs myug tu phebs/ rgyal khang la phreng sdem
gcig rim gnyis rim yod pa'ang ma 'dzems par thal mar phyin seng sbubs kyi logs shig tu bsdad pas 'brel tshad don ldan de dang sbyin bdag des gtsos pa'i dpon che chung sogs
kyi 'bras bu don ldan du 'gyur la re brgya 'bul sogs bsnyen bkur mang po gda'/ khong tsho'i lto za ba'i cha rkyen du 'phral gyi snyan brjod tsam la mkha' 'gro'i dbu skra'am
seng sbu las grub pa yin zer ba'i zhwa de brgya 'bul re la yud tsam bzhes pa thang bcu gsum mthong / de mthong grol yin zer ba dang mi bskyod rdo rje de nyid skyes
chen tshad mar grub pa yin pas ma dad cing ma gus pa ci yang ma byas/ gang ltar zhwa de mthong grol yin na bdag kyang lan bcu gsum grol rigs par gda' ste/ rang nyid dug gsum
gyi bag chags ches pas lan nam snyam/ de nas 'phags pa rin po che nas bzung yongs 'dzin du mas bdag gir mdzad cing zhabs kyis bcags pa dang / bstan pa snga dar gyi gtsug
lag lcog ro klu sbubs kyi lha khang / myug chos sde'i bla mar bkod pa'i bka' lung phebs/ na so dang shes yong ci yang med pas lugs gnyis kyi sgo nas chos sde mi zin tshul
nan gyis zhus kyang ma grol/ yab yum gyi bka' yang phebs pa dang bstun/ 'jam dbyangs bsod nams dpal 'byor gyi sku drin las/ dge bsnyen gyi brtul zhugs 'chang ba'i rdo
rje 'dzin par khas blangs/ yongs 'dzin dam pa rnams kyi zhabs stegs seng ge'i khri la 'khod/

lugs gnyis kyi phra rags ci grub byas byis pa ham can zhig bdog pas gang yong ba shog snyam pa'i thag chod 'di ga gdong 'ded byed pa ma gtogs chos brgyad dang 'brel ba'i legs
legs de tsam nas mi shes pa lags so/ /snga dar bstan pa'i me ro gnas pa'i sa/ /skyes chen du mas byin rlabs seng khri la/ /byis pa 'jigs med lo ni bcu gsum pa/ /lugs gnyis
khrims kyi rgyal pos bka' stsal bskos/ /dge mtshan du ma 'byung ba'i rten 'brel bsgrigs/ /sku drin dran kyang khyer ba'i thabs ma mchis/ /'brel tshad mthong bas grol
ba'i karma pa/ /'khrul zad slu med skyabs mgon khyod gcig po/ /las bde sdug 'khor lo rgyun bskor 'di/ /khyed ye shes ral gris myur du chod/ /rta gos sbyin bdag gis bteg
pa'i bla gzugs kyi zol zog /'khor mang 'dus pa yi dbus na ches mtho yi mu cor/ /lan brgyar yang yang du sgrog pa mgal bsdum gyi gad brgyangs/ /lad mo 'di la phyogs bcur bzhugs
pa'i rgyal ba sras bcas khrel min nam/ /'jam dbyangs dpa' bo bsod nams dpal 'byor zhabs/ /khyod kyi drin las log pa'i lam las thar/ /lam gyi rtsa ba dge bsnyen sdom
pas phyug /bdag gi de ring rin chen nor bu rnyed/ /de nas bcu bzhi pa nas bzung bcu bdun gyi bar gdan sa'i khur byas bsdad/ drin gyis lan brgyar bskyangs pa'i pha ma yab
yum gyi zhabs tog lhod med byed rtsis byas/ 'on kyang sre ba se ba cung zad kyang byung ngo / /bco brgyad pa la bdag tsho rang gi sbyin bdag yin pa'i sgo mdun 'og pa zhes
pa'i zhal ngo zhig rab tu byung / de nyid bzod pa'i gos dang tshul

khrims kyi rgyan gyis rnam par mdzes pa mdo rgyud ma lus pa'i bang mdzod rdo rje 'dzin pa'i mnga' bdag chen po de nyid kyi stag lung sna dkar gyi mkhan po gnang / mtshan paN
chen grags pa thogs med ces pa'i zhabs drung du bdag gis sleb/ gzhi sngon ma'i steng du/ gnyis pa dge tshul gyi bslab pa 'dul ba nas gsungs pa'i gsol bzhi'i cho ga'i sgo
nas dge tshul gyi sdom pa thob/ de nas gsungs pa'i rags rdog bcu sogs bsrung sdom phra zhing phra ba rnams la nyes bcas phra mo tsam gyis ma gos shing theg chen gyi byang
chub sems dpar byas/ gnas der dam pa de'i drung du lo gsum bsdad/ dbu ma rtsa 'grel/ karma sha tam/ mngon pa rtsa 'grel/ bshad mdzod chen mo/ /phar phyin rtsa 'grel/ byams
chos sde lnga/ bstan pa rin po che lhag ma ma lus pa'i phung po bstan bcos sdom gsum rab dbye la sogs pa phal cher blo la zin/ tshig rkyang ma lus pa zin yang zin/ go
don mtha' gcod pa rnams dam pa de'i gsung zer phra mo 'dzin blo byas kyang / dpag par dka' ba'i gsung gi zur tsam yin te nam mkha'i khams las byis pa'i 'dom gyis gzhal
ba dang mtshungs so/ /mdor na pha rol tu phyin pa'i gzhung lugs la thos bsam sbyang ba byas blo kha yang spro snyam pa byung / de nas nyer gsum pa la shangs rnam gling du
dam pa de'i zhabs phyir phyin/ sangs rgyas bstan pa'i spyi'i sbyin bdag rin spungs nas kyis zhal bkod gnang / dgon gsar zhig 'debs pa mdzad pa'i gnas ming la thub bstan
gser mdog lhun por gsol/ der lo gsum sde snod kyi bshad gra thag chod pa zhig

byung / dgon pa de gnyis su dam pa de nyid kyi sku drin la pha rol tu phyin pa'i gzhung lugs la thos bsam gyi sgro 'dogs phal cher chod/ nga'o snyam pa'i nga rgyal mchog rab
las mtho ba su'i rtsar yang dpa' zhum mi dgos tsam zhig bdog /da lta ni dgon pa de la lugs gnyis khrims kyi bya bas bor ba'i karma dgon gsar zhes grag go /de nas dam pa
de nyid chos grwa chen po gser mdog can du shangs pa gra tshang gi slob dpon la phebs/ zhabs phyir bdag gis kyang phyin/ lo lnga tsam bsdad/ po ti phyi ma rnams la sbyangs
pa mthar phyin pa byas/ dge 'dun brgya phrag bdun tsam gyi dbus su skyes thob de nyid la ston grags che ba'i tshad thub pa zhig byung ngo / /mtha' yas srid mtsho'i sdug
bsngal skyob pa'i phyir/ /rig grol ldan pa brgya phrag bdun gyi khrod/ /phar tshad 'dul sde la sogs sbyang tshul byas/ /nor mchog byang sems sdom pas rgyud las phyug /mkhas
pa'i dbang po grags pa thogs med zhabs/ /bcu phrag gcig dang bse ru lo grangs bsten/ /khyod kyi drin las phung khams nyon mongs lcags/ /gser 'gyur rtsi yi rin chen rol
par bsgyur/ /dal 'byor don yod yin snyam mi mtsher gda'/ /de nas gsum pa dge slong ni nyer brgyad pa la paN chen chos kyi rgyal po shAkya mchog ldan dri med legs pa'i
blo'i zhabs khri la mngon par mtho ba'i gdan sa brgyad pa 'bum rab 'byams pa don gyi slad du mtshan nas smos te/ gnas brtan 'dul ba 'dzin pa dge 'dun nyi ma bstan pa'i rgyal
mtshan dpal bzang pos mkhan po dang / mkhas pa'i dbang po grags pa thogs med kyis las slob

'dul ba 'dzin pa chen po don yod rdo rjes gsang ston dang grib tshod kha skong sogs dge 'dun bcu phrag gcig gi dbus su bkra shis pa'i gtsug lag khang dpal ldan bkra shis brtsegs
par bsnyen par rdzogs pa dge slong gi dngos po thob/ de nas gsungs pa'i srung sdom nyis brgya lnga bcu sogs la mig gi 'bras bu'am/ khog pa'i snying khrag ltar gces
pa bsrungs/ nyes bcas cung zad tsam gyis ma gos par gnod ba med pas/ dkon mchog zhabs drung du mi mtsher tsam 'di yin/ de nas mdo phyogs kyi slob gnyer yang zur gyis bzhag
/sngar sbyangs rnams yid la gcags nas 'phral du 'bel gtam byed dgos byung yang / mkhas pa'i snyan grags 'brug stong ldir ba ltar yod pa rnams kyi rtsar dpa' zhum mi dgos
tsam 'di yin/ 'on kyang 'phral gyi 'bel gtam gleng mo tsam las pham pa bzhi dang bcas pa'i bslab pa la skyon gyur byung na mi rung snyam spam me ba byas/ gang ltar sum
ldan rdo rje 'dzin pa'i dngos po rgyud la ldan pas bstan pa yongs rdzogs kyi dge bshes su byas so/ /'khor ba'i khyim kun bzhi mdo'i rtswa ltar rgyab tu bor nas sras bcas
rgyal ba'i yon tan rjes su dran/ /dran pa'i mod la shAkya'i bstan la rab zhugs bslab gsum skyon med tshul khrims rgyan gyis mdzes/ /mdzes shing mdo rgyud dri med ma lus kun
gyis gser snod gdams ngag nor bu'i dpal gyis gang / /gang yang paN grub du ma'i zhal bcud ngoms pa med par bod yul 'gyur ba'i dam chos ma lus legs par spro/ /legs tshogs
ma 'dres phyi nang rten 'brel kun/ /thog mar

'dzoms pa grags pa thogs med kyi/ /drin las ma nor sku bzhi'i rgyal srid che/ /bdag nyid bsod nams bgo skal ldan pas thob/ /'dul 'dzin dam pa dge 'dun nyi ma yi/ /zhabs pad
dri med dge slong sdom pa la/ /nyis brgya lnga bcu'i spang bya de bor ba/ /dri ma kun dang bral ba'i lam gzhi yin/ /gnyis pa rdo rje theg pa spyi dang bye brag gi las la
nyan bshad sgom sgrub byas tshul la brgyad de/ yongs 'dzin dam pa bcu phrag gsum dang zung gnyis bsten tshul/ phung khams skye mched ma smin pa smin par byed pa'i yi dam
chos skyong mkha' 'gro nor lha dang bcas pa'i dbang lung rjes gnang gi chu bo nos tshul/ bskyed rdzogs zung 'jug gi nyams len gzhi lam 'bras gsum gtan la 'bebs pa'i 'khrid
tshul rgya mtsho ltar nos nas bsnyen sgrub las/ mtha' sbyin sreg gis bskang ste lhag pa'i lha mchog du ma'i bsnyen sgrub las gsum gyi mtshan ma mngon du gyur pa'i grub
pa'i mtshan ma shar tshul/ 'gro ba lha mir bcas pa'i phyag dang mchod pa smon lam gyi rten du sku gsung thugs kyi rten bzhengs tshul/ mgon med srid mtshor 'khyams pa'i nyam
thag gi 'gro ba mtha' dag gi don rtse gcig tu byas tshul/ brkam chags can gyi rtag 'dzin mtha' dag bzlog pa dang tshe sgrub kyi mchog gyur sbyin pa'i phar phyin bskyangs
tshul/ bstan pa rin po che spyi dang bye brag srid mtha'i bar du rgyas par mdzad pa'i bshes gnyen gyi tshogs bskrun tshul lo/ /dang po ni/ rtsod dus kyi rgyal ba gnyis
pa gangs can ljongs su rdo rje 'dzin pa kun gyi gtsug rgyan mdo rgyud ma lus pa'i mnga' bdag mkhyen brtse'i dbang phyug bstan

pa'i rgyal mtshan dpal bzang po/ dus gsum gyi rgyal ba thams cad kyi sku gsung thugs kyi 'phrin las kyi kha lo pa mkhas pa dang grub pa rig pa 'dzin pa du ma'i khri la zhabs
kyi padma ngal gso ba'i tshar chen rdo rje 'chang blo gsal rgya mtsho/ mdo sngags rgyud sde gsar rnying gi bka' srol chu bo'i rgyun bzhin mi 'chad par sgrog pa'i sngags
'chang ayon sku dngos mnga' ris rigs 'dzin chen po/ dkyil 'khor rgya mtsho'i rigs bdag mkhas btsun grub pa'i dpa' bo byang gling 'jam pa'i dbyangs rin po che/ mdo sngags
rgya mtsho'i pha rol tu son cing tshul khrims kyi phung pos rgyud yongs su mdzes pa 'phags nor bdun gyis phyug pa'i dge 'dun nyi ma/ bsams bzhin du snyigs dus kyi 'gro ba
rnams 'dul ba'i ched du byon pa nag po spyod pa'i sku'i skye ba 'jam mgon bla ma dam pa/ rgyal ba thams cad mkhyen pa rdo rje 'chang gi gdan sa bdun pa bla ma gsum gyi
thugs kyi sras mchog ngor chen dkon mchog lhun grub/ rigs gnas mthar phyin 'dul 'dzin kun gyi gtsug rgyan paN grub grags pa thogs med/ grub pa yongs kyi 'khor lo sgyur ba'i
dbang phyug 'jam dbyangs bsod nams dpal 'byor/ brtul zhugs kyi sgo nas phyi nang gi mi dang mi min kun la mi 'jigs pa'i spobs pa brnyes pa'i dbang phyug dam pa ngor chen
dkon mchog dpal ldan/ dri med 'khon gyi rigs su sku 'khrungs nas snyigs dus kyi dmu rgod ma rungs pa'i 'gro mgon bdag chen bsod nams rgyal mtshan/ gzhal du med pa'i yon
tan rin po che'i phung po la dbang 'byor ba'i mkhas btsun

don yod rdo rje/ mdo rgyud rgya mtsho lta bu'i pha rol tu son pa'i rig 'dzin grub mchog kun dga' mchog ldan/ shes bya'i mkha' la mkhyen rab kyi gzi 'od 'bum phrag 'gyed par
nus pa'i bdag nyid chen po 'dar skyid gshongs pa blo gros rnam rgyal/ /'jam dpal gshin rjes rjes su bzung ba'i brag dkar chu bzang pa dkon mchog rgyal mtshan/ grub thob
thang stong rgyal po'i gdung gso ba bstan 'dzin nyi ma bzang po/ rgyal ba gnyis pa mkhyen brtse'i dbang phyug gi rgyal tshab bo dong mkhan rin po che bslab gsum dbang phyug
/bka' brgyud bstan pa'i sgron me 'brug pa gcung rin po che/ 'khrul zhig grub pa'i dbang po ra sa 'dzin gyi gdan sa pa bstan pa bzang po/ lung rigs rgya mtsho'i mthar son
zhing nyan grol gyi yon tan bsam gyis mi khyab pa'i mnga' bdag rong pa dge slong chos bzang po/ sngags 'chang grub pa'i mnga' bdag zhabs drung mkhyen brtse'i drung gi
khu bo rje nam mkha' rgyal ba/ shangs ri bo bde chen ba bla ma rnal 'byor pa/ myug pa chos rje sbrum phu ba/ gzhan yang chung ngu'i dus bla ma'i rnal 'byor dang / tshe dbang
dang / byin rlabs zab mo 'dra thob pa'i bla ma bdun dang bcas bsten nas mdo rgyud bstan bcos sogs gsang sngags gsar rnying bod yul du 'gyur ro cog gi dam chos mtha' dag
la phyi nang gi sgro 'dogs legs par chod pa'o/ /skyes chen rnams kyi tshangs dbyangs rgya mtsho la/ /blo mig ldong yang bdud rtsi'i chu thigs 'thung / /nyams myong rlan
gyis sbyar ba'i 'bras bu smin/ /skal bzang snyan brgyud bdud rtsi 'thung 'dod rnams/ /rings par

tshur shog chos kyi bgo skal long / /rtogs 'dod don gnyer rtog ge'i rig pa sbyong / /pho sgrob phyogs lhung de rnams gnyid byos shig /gnyis pa phung khams skye mched ma smin
pa smin par byed pa'i dbang lung rjes gnang thob tshul la gnyis te/ sngags gsar ma dang rnying ma'o/ /dang po la/ rnam grangs kyi sgo nas brjod na/ bstan pa rin po che'i
lus yongs su rdzogs pa dpal ldan sa skya pa nas brgyud pa dang / byang chub sems kyi rlan gyis 'gro rgyun thar lam du khrid par mdzad pa jo bo dpal ldan a ti sha nas brgyud
pa dang / sgrub brgyud chu bo'i rgyun ltar las 'ongs pa mar pa mi la nas brgyud pa dang / 'od gsal chos sku'i dbyings las gzugs sku thig ler bzhengs pa mkhas grub khyung
po nas brgyud pa dang / rje btsun dbyangs can lha mos rjes su bskyangs pa'i paN chen bo dong pa nas brgyud pa dang / rgyal ba'i lung bstan karma rabs bdun nas brgyud
pa'i dbang dang / gnyis pa la yang bka' ma dang gter ma gnyis yod pa las/ de rnams la'ang pha rgyud ma rgyud gnyis med rgyud de/ rgyud sde 'og ma sogs bsam gyis mi khyab
pa 'dug pa rnams so sor bkod na mangs pas 'jigs te 'dir rtogs sla ba'i phyir phyogs gcig tu brjod na/ rang lo rtsa dgu pa nas lo bzhi'i bar chos gra de nyid du dam pa gnyis
kyi drung dang myug sogs su dge sbyor gang 'phel dang snang zos gang bde byas bsdad/ rang lo so gsum pa lug lo zla ba bzhi pa'i gnam gang la drin khyer thabs ma mchis
pa'i paN chen chos kyi rgyal po grags pa thogs

med chos dbyings su gzims/ rgyal ba'i zhing khams su chos kyi nyi ma med pas gdul bya'i tshogs mun rum du gyur to/ /'on kyang ye shes kyi zer la rgyun 'chad med pas gsol ba
'debs pa dga' ba snyam/ lag yod kyi rab byung chas nas bzung bdog bcas kyi dngos po thams cad dus gcig tu spungs nas kun tu bzang po'i mchod sprin ltar byas te/ dge 'dun
tshogs pa la phul mang ja dang / rna dkar du gdung mchod pa rnams la ja sbrel sogs gang bstab kyi gsol ba btab/ de nas dam pa nyid ma bzhugs pa dang gang la'ang snying po
mi 'dug pa nas sgrub pa snying por byed snyam myug la log /de lo zhabs drung mkhyen brtse'i drung dpal zha lu gser bkang gi gdan sar phebs/ de nas yab sras lhan cig tu
myug la phebs pa'i bsu ba ser sbrengs dpag tu med pas spyan drangs pa'i phyag phyir phyin/ de snga yan du thos pa'i dbang lung rjes gnang sogs kyang so sor thob skabs dang
bstun nas bkod na mangs pas 'jigs nas 'dir phyogs gcig tu brjod pa la/ de lo dpal sbug rnam par grol ba'i ri khrod du/ zla ba bdun pa'i tshes bco lnga la gsung ngag rin
po che 'dzugs pa gnang / zhabs drung mkhyen brtse'i dbang phyug gis dbu mdzad bdag lta bus tha shal byas pa'i skal ba bzang po'i mched po bco brgyad kyis zla ba bdun gyi
bar la gnad du dril nas zhus pa'i thog mar/ snang ba gsum gyi 'khrid/ de grol ma thag maNDal tshom bu lnga pa la brten pa'i byang chub tu sems bskyed pa/ brgyud pa gnyis
ldan gyi phyag len cig tu byas pa/ de rjes slob ma rjes 'dzin/ kye rdo rje man ngag lugs kyi rgyu dus

kyi rdul tshon gyi dkyil 'khor du dbang chu chen mo las bshad pa ltar slob ma dbang bskur ba'i dbang stegs thun mong ma yin pa slob bshad kyi dbang / bar du lam gyi dbang /
tha ma 'bras bu la mtshams sbyor ba'i dbang ste yab bka' dang / rdo rje bdag med ma lha mo bco lnga'i rdul tshon gyi dkyil 'khor du rgyu dus kyi dbang / gsang dbang gi lam
bdag byin rlabs kyi 'khrid kyi thog mar nang gi bdag med ma gtum mo'i drod bskyed pa'i slad du bdag med lha mo bco lnga'i sindhu ra'i dkyil 'khor chen po byin rlabs kyi
brgyud pa ma nyams pa ste yum bka' dang / lam zab mo bla ma'i rnal 'byor gyi 'khrid phyi nang gi byin rlabs/ rnal 'byor dbang phyug gi byin rlabs thun mong dang thun mong
ma yin pa/ brda ston gsal ba'i byin rlabs/ bla ma rin 'byung gi byin rlabs/ tshar gsum khug pa'i byin rlabs/ rnam 'joms bir lugs kyi byin rlabs dang / de dag gi rgyab
rten zab cing rgya che ba rgya bod kyi rgyud rgya gzhung bstan bcos rnams kyi lung / tshad ma rnam bzhi'i skabs so sor thun mong dang thun mong ma yin pa/ bod yul gyi mkhas
pa dang grub pa'i skyes chen rnams kyi bzhed lugs tha dad du/ glegs bam che 'bring chung gsum bcu gnyis kyi lung brgyud pa 'di dang 'di nas brgyud sogs thob cing / 'di
thos phyin lam zab zab gzhan la yid smon med pa'i bzhed cig gda'/ de nas rang lo so bzhi pa nas bzung dus gsum gyi rgyal ba kun gyi spyi mes gsang chen dam pa chos kyi 'byung
gnas mdo rgyud ma lus pa'i glegs bam rje btsun 'jam pa'i dbyangs mkhyen brtse'i dbang phyug bstan pa'i rgyal

mtshan dpal bzang po'i zhabs drung du kye rdo rje bka' babs rnam pa bzhi'i dbang / rgyud gsum gyi bshad bka' 'grel chen ku mu tas gtsos pa'i yi ge mang po'i lung / rdzong lugs
kyi gur rigs bsdus man ngag lugs kyi dbang rdul tshon la brten pa dang bcas pa thob cing nyams su myong ba'o/ /de nas rang lo so lnga pa la paN grub chen po a bha yas
bkral ba'i sta gon gcig gis chog pa'i dbang gi grangs zhe gnyis dang kr-i ya sa munytsa nas kha bskang ste dge legs su byed pa'i dkyil 'khor gsum ste rdo rje 'phreng ba
rdul tshon gyi dkyil 'khor du dbang bzhi bcu zhe lnga tshig don lag len dang bcas pa/ bde mchog lo nag dril gsum rdul mtshon la brten pa'i dbang / bde mchog dkar po'i byin
rlabs/ bde mchog mkha' 'gro rgya mtsho sbyangs pa'i yon tan/ sdom pa 'byung ba/ mai tri bcu gsum ma ste yab bka' dang / phag mo so bdun ma/ bcu gsum ma/ dgu ma ste yum
bka' dang / dpyal a mo ghas mdzad pa'i byin rlabs sgrub thabs sogs yi ge mang po'i lung / nag po gzhung drug /bsdu ba gsum pa/ sman lngar grags pa/ sa skya pa'i nag 'bum
dang bcas pa'i rgya bod kyi yi ge mtha' yas pa'i lung / gsang sngags rgyud sde mtha' dag gi yang snying ches shin tu zab pa/ bde chen ral pa gcig pa bcom ldan 'das dpal bde
ba chen po lha nyi shu lnga'i rdul tshon gyi dkyil 'khor du dbang chog bsres pa'i dbang rgyas pa dang / cho ga'i lugs so sor byas pa'i dbang bzhi re re la yang dbang bzhi
sbyar ba'i rgyas pa dang / yab gtsor byas kyi ye shes 'pho ba'i byin rlabs rgyas

pa/ yum gtsor byas kyi bsdus pa/ de dag gi rgyud rgya gzhung ma tshang ba med pa'i lung / de'i thun mong ma yin pa'i bka' srung / gshin rje kA la dang bi kA la ste gshin rje
dmar nag gi rjes gnang / de'i man ngag rgya mtsho lta bu'i lung / man ngag thams cad rdzogs pa'i mthar rdo rje slob dpon bdag po chen po'i dbang rgyas pa/ mdor na bdag
gi yongs 'dzin dam pa dpal padma rgyal po rdo rje ye shes rtsal gyis dka' ba du ma khyad du bsad de rgyal khams chu bzhin du myul nas btsal ba'i gdams pa zab mo/ /dbang po
rab 'bring tha gsum/ tshe gcig la 'tshang rgya ba'i lam zab mo 'di nyid zhal shes phra rags dang bcas te/ bdag la gcig tu gdams pa nyams su myong ba yin no/ /tshad med
slu ba med pa'i skyabs mgon des/ /chos dbyings thugs kyi bang mdzod sgo phye nas/ /mthar byed gdul bya'i re ba 'gengs pa'i phyir/ /bdud rtsi lta bu'i chos de kho bos rnyed/
/byang phyogs bod kyi yul gru gang nas kyang / /'di blug gser snod gtsang ma ma rnyed pas/ /phyogs bcu'i rgyal ba sras bcas bzod par bzhes/ /mi smra snying nas nyams len
dag la 'bung / /gzhan yang rje btsun mkhyen brtse'i zhabs drung du rang lo so drug pa la dpal gsang ba 'dus pa mi bskyod pa dang / 'jam pa'i rdo rje dang / spyan ras gzigs
gsum ras bris la brten pa'i dbang dang / zab cing rgya che ba'i yi ge ma tshang ba med pa'i lung / dpal dus kyi 'khor lo'i rA 'bro rnam pa gnyis kyi dbang rdul tshon
la brten pa byis 'jug dbang bdun/ bdag po chen po'i dbang dang bcas pa/ de'i bsdus rgyud

'grel pa dri med 'od sogs dang / rgyud de nyid kyi 'grel pa'am TI ka dpal ldan bla mas mdzad pa'i glegs bam bzhi/ sems 'grel skor gsum sogs rgya bod kyi gsung rab mang po'i
lung / gshin rje gshed kyi skor la dgra gdong 'jigs gsum la bcu gsum re re'i rdul tshon la brten pa'i dbang bzhi zab mo re dang / 'jigs byed ro langs brgyad kyis bskor ba/
dpa' bo gcig pa phyag mtshan gyis bskor ba dang / zhang skyo gnyis kyi lha bcu bdun ma dang / 'jam dpal zhi khro zhe dgu ma'i rdul tshon la brten pa'i dbang bzhi dang
/ gshed dmar lha bcu gsum ma/ lnga ma/ dgu ma dang bcas pa'i dbang dang / de rnams kyi rgyud rgya gzhung bstan bcos rgya bod kyi yi ge mtha' yas pa'i lung / rgyud rgyal rtog
pa bdun pa'i 'grel pa zab mo bzhi tsam dang / 'bri gung dpal 'dzin gyi gsung rab pod kha yongs rdzogs shig dang / gzhan yang shin tu spros pa med pa'i 'od gsal 'char
ba'i byin rlabs/ bdud rtsi byin rlabs/ gshin rje mthar byed dmar po rnal 'byor bzhi'i byin rlabs/ bdud rtsi lha mo 'od 'dzin ma dkar mo'i byin rlabs/ 'khrul 'khor gyi byin
rlabs/ phyi rdzas kyi byin rlabs/ bzlog pa'i byin rlabs/ rnam rtog 'od gsal 'char ba'i byin rlabs dang gshin rje dmar po'i byin rlabs sogs rgya bod kyi yi ge lhag chad
med pa'i lung / dpal saM bu Ta'i dbang rdul tshon la brten pa dang / dpal phyag na rdo rje 'khor lo chen po lha bco brgyad kyi dbang dmar chos rgyal gyis mdzad pa'i sgrub
dkyil gyi steng nas rdul tshon la brten pa'i dbang dang / dpal phyag na rdo rje lha dgu'i dbang rdul tshon la

brten pa dang / dpal phyag na rdo rje u tsarYa'i rjes gnang rig gtad dang drag po'i me dbang dang bcas pa/ rgyud le'u dgu pa/ bcu drug pa/ nyer lnga pa sogs rgya gzhung bstan
bcos mang po'i lung / 'khor lo chen po'i rtsa rgyud bshad rgyud/ de dag gi dgongs 'grel/ 'grel pa rdo rje'i myu gu sogs gsung rab ji snyed pa'i lung / gzhan yang phyag
rdor che ba rnam pa brgyad kyi rang gzhung so so'i rgya bod kyi bstan bcos ma tshang ba med pa'i lung sogs tshig don lag len phra rags kun la yid ches ma rnyed bar du sbyangs
shing thos so/ /a ho rtsa brgyud rab 'byams kyi spyi gzugs/ /phul phyin zas gtsang gi sras po/ /ji snyed dkyil 'khor gyi rigs bdag /gar mkhan mkhyen brtse yi dbang
po/ /rab 'byams rgyal ba yi dkyil 'khor/ /grangs med thos pa 'di bsams tshe/ /lan brgyar thal sbyar gyi 'dab 'phreng / /bcu gsum sa lam gyi go 'phang / /ma reg bar du rang
'dod do/ /chos phung brgyad khri yi bzhi stong / /rgya bod paN grub kyi zhal bcud/ /yongs rdzogs bdag blo yi bum bzang / /ma lus khengs pa yi 'bras bu/ /skal ldan blo gsal
gyi re 'dod/ /srid mthar skong ba 'di ngo mtshar/ /gzhan yang dpal ldan sa skya pa'i yab mes kyi pha chos gsang sngags snga 'gyur gyi snying po yang phur zhes nyi zla
ltar grags pa las/ sangs rgyas thams cad mnyam par sbyor ba mkha' 'gro ma sgyu ma bde mchog dpal chen khrag 'thung he ru ka /yang dag lnga bcu rtsa brgyad kyi rdul tshon
gyi dkyil 'khor du thun mong gi dbang bzhi dang / thun mong ma yin pa zla gam gcig pa'i dbang dang / dpal rdo rje

phur pa'i dbang rdul tshon la brten pa dang / de dag gi sgrub thabs la tshogs sogs yi ge thor bu'i lung / rje btsun 'jam pa'i dbyangs a ra pa tsa na lha lnga dang / rdo rje
rnam par 'joms pa grub chen ma Ni badzra gyi lugs lha bcu dgu'i dbang / rje btsun 'od zer can ma lha lnga'i dbang / tshe dpag med lha dgu'i dbang / rje btsun mi 'khrugs
pa lha dgu'i dbang rnams ras bris la brten pa dang / phyag na rdo rje gsang ba bstan pa'i rgyud la brten nas slob dpon klu sgrub zhabs kyis bkral ba'i phyag rdor gtum chen
lha nyi shu rtsa gcig gi dbang rdul tshon la brten pa dang / bcom ldan 'das ma srung ba lha lnga bcu rtsa gcig gi dbang lo chen rin cen rnam rgyal ba'i sgrub dkyil gyi
steng nas rdul tshon la brten pa dang / tshe dpag med 'chi med rnga sgra'i dbang / ras chung pa nas brgyud pa'i tshe dpag med lha stong gi dbang / lha so bdun ma'i dbang
/ lha bcu gsum ma'i dbang / lha gcig bum gcig tshe zan tshe chang la brten pa'i dbang / lha gcig tshe ril rigs lnga la brten pa dkyil 'khor sgo gcig dang bcas pa'i dbang
/ ma hA mA yA rgyud stong phrag bcu gnyis pa las gsungs pa'i khro bo'i rgyal po reg tshig lha bcu gsum gyi dbang rdul tshon la brten pa dang / mchog gi sgrol ma ral gcig
ma nag mo'i lus dkyil gyi dkyil 'khor du dbang bzhi dang / rje btsun sgrol ma lha bcu bdun gyi dkyil 'khor du dbang dang / rdo rje sgrol ma lha nyi shu rtsa lnga'i lus dkyil
gyi dkyil 'khor du dbang dang / de dag gi nye bar mkho ba'i sgrub thabs las tshogs rgya gzhung bstan bcos sogs yi ge mang po'i lung / gzhan yang rang lo

sum cu rtsa bdun pa'i dus chos kun rmi lam sgyu mar ston pa'i zab chos ye shes kyi mkha' 'gro'i thugs bcud/ tshe gcig la 'tshang rgya ba'i nye lam/ byin rlabs kyi brgyud pa
ma nyams shing / dngos grub kyi gzi 'od ma yal ba shangs pa bka' brgyud du grags pa'i thugs bcud thob pa la/ smin byed gtso bsdus bde mchog gtso bor gyur pa'i rgyud sde
lnga'i dbang / bde mchog lha lnga'i dbang bzhi lus la sgrigs pa'i dbang re dang / dbang bzhi byin rlabs kyi tshul du bskur ba'i sgyu lus dbang mo ches gtsos pa'i dbang sum
cu rtsa gnyis tshig don lag len dang bcas pa/ dpal rdo rje nag po chen po gur gyi mgon po gri gug lha lnga/ lha brgyad/ lha bcu gnyis ma rnams kyi dbang rdul tshon la brten
pa rgya gzhung lugs dang / nag po chen po gri gug lha lnga thun mong ma yin pa snyan brgyud lugs/ sindhu ra'i dkyil 'khor la brten pa'i dbang bzhi dang / nag po chen
po zhang lugs lha bcu bdun gyi dbang mthu stobs kyi dbang phyug rdo rje grags kyi khyad chos sngon byung rnam gsum las/ dpal mgon po mngon par 'byung ba'i rgyud kyi rgyal
po chen po/ /le'u lnga bcu rtsa gnyis par gsungs pa'i rdo rje nag po chen po zhal bzhi phyag bcu drug pa yum lha mo brgyad kyis bskor ba/ nag po chen po zhal bzhi phyag
bcu gnyis pa lha mo bzhis bskor ba/ zhal gsum phyag brgyad pa lha mo bzhis bskor ba/ nag po chen po dga' byed dbang phyug zhal gsum phyag drug pa lha mo bzhis bskor ba/
nag po chen po zhal gcig phyag bzhi pa grub pa thob pa'i rnal 'byor gnyis kyis bskor ba/ zhal gcig phyag gnyis pa lha mo

bzhis bskor ba rnams kyi dbang ras bris la brten pa dang / de dag gi sku gsung thugs kyi rjes gnang zab mo re dang bcas ma 'dres la yongs su rdzogs pa dang / mngon dkyil las
tshogs yi ge mang po'i lung / rje btsun sa skya pa yab sras kyi thugs dam gyi snying po dmar mo skor gsum la paN grub chen po nA ro ta pas bkral ba'i nA ro mkha' spyod
ces nyi zla ltar grags pa'i sindhu ra'i dkyil 'khor chen por slob bshad kyi byin rlabs zab mo dang / sgrub thabs nA ro pas mdzad pa sogs dang / yab dang thun mong ba'i 'khrid
yig rje btsun gyis mdzad pa sogs mkha' spyod sgrub pa la rgya bod kyi yi ge ma tshang ba med pa'i lung / rgyal chen indra bhU tis bkral ba'i indra mkha' spyod dam/ phag
mo zhal gnyis ma'i byin rlabs sindhu ra la brten pa dang / phag dkar shes rab gsal byed kyi byin rlabs/ bla ma dpyal lo tsA ba'i khyad chos rdo rje rnal 'byor ma zhal
gnyis ma/ dbu bcad ma/ don grub ma rnams kyi byin rlabs zab mo re dang phag mo shes rab snang ba'i sindhu ra'i dkyil 'khor du byin rlabs/ phag mo mngon par 'byung ba'i rgyud
las gsungs pa'i rdo rje rnal 'byor ma lha mo sum cu so bdun ma'i dbang ras bris la brten pa dang / de rnams rang rang gi sgrub thabs las tshogs pod chung re re'i lung
/ thun mong bsgrubs pas mchog zhar la 'byung ba dmar po skor gsum bzhed pa mi mthun pa mang du 'dug mod/ 'di bar brgyud pa'i gtso bo bdag chen rdo rje 'chang chen po yab
sras kyi dgongs pa ltar rje btsun rigs byed ma/ khro bo 'dod pa'i rgyal po/ /tshogs bdag bgegs kyi rgyal po gsum la bzhed la/ de la dpal kye rdo rje'i rtsa bshad kyi rgyud
dang /

ku ru kulle'i rtogs pa las gsungs pa'i rje btsun rigs byed ma dpa' mo gcig pa'i rjes gnang thun mong dang thun mong min pa/ khams gsum dbang sdud dpal tshogs kyi bdag po dmar
chen bcu gnyis pa'i thun mong gi rjes gnang / thun mong ma yin pa'i rjes gnang / khyad par gyi rjes gnang zab mo/ /zhar byung jo bo rje'i gdams pa tshogs bdag dkar po
phyag bzhi pa'i rjes gnang / tshogs bdag chags pa'i rdo rje zhal gsum phyag drug pa lha bzhi'i rjes gnang / kag chol 'dod pa'i rgyal po'i rjes gnang thun mong dang thun mong
min pa/ gnyan lo chen po'i dbang gi lha dmar chung ma skor gsum la dpal mo snying gi gser thag can gyi rjes gnang / dbang gi lha mo ti nu ma'i rjes gnang / nor rgyun
ma dmar mo zhal gcig phyag gnyis ma'i rjes gnang dang / de dag gi las tshogs kyi dkar chag tshar chen rdo rje 'chang gis mdzad pa'i nang ltar yig chung zhal shes dang bcas
pa'i lung / rje btsun sa skya pa'i bka' srung dpal dur khrod bdag po yab yum gyi rjes gnang / bka' srung dbang po dkar bdud lcam dral gyi rjes gnang / dur khrod bdag po'i
rgyud gsang ba snying gi 'khor lo le'u brgyad pa/ paNDi ta bai ro tsa na rakShi ta las brgyud pa 'dzim lo tsA ba'i 'gyur ba sogs rgya bod kyi yig sna bcu drug gi lung
/ dkar mo'i nyi zla'i bsnyen pa'i yi ge sogs yi ge lnga dang / bdud rgyal gyi rgyud le'u bdun pa sogs yi ge sna bcu gnyis kyi lung / kye rdo rje'i rtsa bshad kyi rgyud dang
rtog pa las gsungs pa'i ku ru kulle'i thun mong ma yin pa'i dbang dang / grub chen Dombhi he ru ka nas brgyud pa'i ku ru kulle lha lnga sindhu ra

la brten pa dbang bzhi byin rlabs tshul dang / de dag gi las tshogs kyi lung / gzhan yang ba ri rin cen grags kyis bsgyur ba'i sgrub thabs brgya rtsar grags pa la/ sgrub thabs
zung dang bcas pa go drug bzhugs pa'i rjes gnang brgyad cu tham pa/ paN grub chen po abha yA ka ras bkral ba'i rgyal mtsho la/ sgrub thabs nyis brgya dang bzhi bcu bzhugs
pa la/ rjes gnang brgya dang bcu lung dang bcas pa/ sna tshogs yum gyi rjes gnang ku ru kulle gsang sgrub lha lnga'i rjes gnang dang bcas pa/ kun rig sogs sbyong rgyud
kyi dkyil 'khor bcu gnyis ras bris la brten pa'i dbang dang yi ge mang po'i lung / gzhan yang rang lo so brgyad pa la dpal rdo rje nag po chen po'i man ngag tshad ma snyan
brgyud bzhi'i bar ma chad pa'i gdams pa rgya mtsho lta bu thos pa la/ bka' babs bzhi pa'i dang po slob dpon rnal 'byor gyi dbang phyug birU pa nas brgyud pa'i nag po
chen po dpa' bo gcig pa'i rjes gnang / gnyis pa rdo rje gdan pa las brgyud pa'i sgrub thabs kun las btus kyi mgon rkyang gi rjes gnang / gsum pa kha chen paN chen nas brgyud
pa'i gsang sgrub spu gri skor gsum/ bzhi pa mal lo nas brgyud pa 'di la bka' babs gnyis sam don gyis bzhi dang ldan pa snying po'i man ngag zab cing rtogs par dka' ba
'ur brgyangs can gyi mkhas grub phal gyi rna ba'i spyod yul du ma gyur pa'i gsang chen/ rje btsun sa skya pa'i gdung brgyud rim par chig brgyud du bzhugs pa'i snyan brgyud
rin po che'i skor la/ chu bo'i rgyun dang 'dra ba'i bka' ma nub pa'i thog mar thun mong ba lcam dral sngags te sgrub pa dang / thun mong ma yin pa mkha'

'gro lha brgyad sbrags te sgrub pa'i rjes gnang / lha mgon bcu gnyis ma'i rjes gnang / khro bo'i bcu'i rjes gnang / zangs gri can rnam pa gnyis kyi rjes gnang / pu tra ming
srid gi zur bka'/ bran bdud kyi rjes gnang thun mong dang thun mong ma yin pa bka' gtad dang bcas pa/ lha brgyad/ lha dgu/ lha bcu gnyis ma rnams kyi thun mong ma yin pa'i
rjes gnang zab mo re re dang / rdzong chung pa nas brgyud pa'i lcam dral dang / mkha' 'gro lha brgyad kyi rjes gnang / dpal ldan lha mo 'dod pa khams kyi dbang phyug ma
'jigs byed khrag 'thung dud pa'i sol ba can gyi rjes gnang thun mong dang thun mong min pa/ gsang sgrub kyi rjes gnang nan chags mar grags pa/ gyi ljang lugs mgon po bcu
bdun ma'i sku gsung thugs kyi rjes gnang bzlas lung dang bcas pa/ phyi sgrub thun mong ba gtso bor ston pa me 'bar ma'i glegs bam/ der ma 'thus pa'i zab gnad thor bu ba
rnams dang ngor pa'i gser pod/ rdzong chung ba sogs kun gyi zab chos pod kha gcig tu mdzad pa'i kha skong glegs bam/ nang rdo rje'i lugs la gnad du bsnun pa dang gsang ba
sems kyi gzhi thog tu zag med bde chen gyi mgon po zung 'jug rdo rje 'dzin pa tshe 'dir byed pa'i thabs snyan brgyud glegs bam/ nag po chen po gshin rje ltar sgrub pa gyi
ljang lugs phyi nang gsang gsum gyi gdams skor ma lus pa'i glegs bam/ 'jigs byed khrag 'thung dud sol ma'i phyi nang gsang gsum gyi man ngag shin tu zab pa'i glegs bam
ste kun gyi dkar chag /tshar chen gyis mdzad pa'i nang na bzhugs pa'i ye ge'i tshogs rab 'byams dang / de dag tu ma bzhugs

pa'i rgya bod kyi gsung ji snyed dang bcas te/ mdor na srung ma'i dbang po 'di nyid la yongs 'dzin dam pa rnam bzhi'i zhal sgo las thob pa dang / lhag par 'gran zla ma mchis
pa mkhyen brtse'i dbang phyug gi zhabs las bstan dang bstan srung su la'ang smon pa'i re ba mi bdog pas tshig don lag len phra rags kun la sbyangs te khong du chud par
bgyis so/ /snyan brgyud khrag mtsho 'khyil ba'i rba klong nas/ /bka' babs rnam bzhi yid bzhin nor bu'i mdzod/ /dngos grub srin po'i gzugs kyis bdud dpung bsreg /srid gsum
sgrol ba'i khro rgyal nag po des/ /dus kun byang chub bar gyi skyel mar byon/ /gnas skabs kun tu tshogs gtor brgya rtsas bskang / /gser snod skal bzang snod ldan bu rnams
la/ /khyod kyi snyan brgyud thang mar brdal nas su/ /lan grangs du mar spel te bka' rgyas btab/ /skal dman rnams la nam mkha'i padmo bzhin/ /srid mtha'i bar du bstan dang
bstan 'dzin skyong / /gzhan yang stobs 'phrog nag po chen po zhal bzhi pa'i man ngag rgya mtsho lta bu nos pa la ri sul gyi rnal 'byor ma las brgyud de 'ongs pa'i bsnyen
dus kyi mgon po'i rjes gnang / tsa tur mu kha dkar po'i tshe dbang / dpal mgon khyung zhal can gyi rjes gnang / sku gdod ma'i mgon po sngon du byed pa gsang sgrub kyi
rjes gnang zab mo/ /sgrub dus kyi mgon po zhal khra can gyi rjes gnang thun mong dang thun mong min pa/ gdong brnyan can gyi rjes gnang dpogs chog /gnad dbab kyi mgon po/
/bram ze sngags par gtad pa rnams kyi rjes gnang zab mo re re dang mthu stobs rdzong chung pa las brgyud de 'ongs pa'i tsa tur mu kha'i rjes gnang /

stobs 'phrog nag po rtse lnga zhal gyi rjes gnang / zhal bzhi pa gtso bor gyur pa/ gdong brnyan/ dkar po tshe sgrub/ ser po bsod nams rgyas pa/ dmar po dbang sdud/ sngon po
bgegs 'joms te drug gi rjes gnang re re/ 'khor zhal gyi rjes gnang / gdong bzhi pa nag po dom mchong gi rjes gnang / man ngag la rje bla ma tshar chen gyis mdzad pa'i dkar
chag nang na bzhugs pa'i yi ge'i tshogs dang / der ma dus pa'i rgya bod kyi gsung rab du ma zhig gi lung / rje btsun sa skya pa yab sras dang dpal kha'u brag rdzong pa
brgyud bcas kyi thugs kyi zungs khrag /ha la nag po ma yig bu yig lag len phra rags dang bcas pa ma lus pa thob cing nyams su myong ba dang bcas pa'o/ /'khrul med brgyud
pa'i gangs dkar mthon po la/ /dad pa'i lang tsho gsar pa'i tsha zer gyi/ /dam chos bdud rtsi'i chu rgyun phyogs bcur zags/ /rab 'byams phyogs bcu'i blo gsal re ba gang /
/grub gnyis 'bras bu smin pa sangs rgyas rang / /tshe 'dir zhing skyong go 'phang gnyer byed pa'i/ /dad brtson ldan pa'i skal bzang ji snyed pa/ /rings par tshur shog srung
ma 'di bsten zhig /don gyi kha po ma yin gzu bos gzigs/ /gzhan yang rang lo so dgu pa'i dus chos kyi 'byung gnas 'di nyid kyi drung du jo bo rje nas brgyud pa'i dzam
bha la dkar po 'brug zhon gyi rjes gnang / mthu stobs thogs med dpal mgon stag zhon nag po lha lnga'i rjes gnang / de'i gtor chog rgyas 'bring bsdus gsum sogs yi ge mang
po'i lung / klu pa'i gser chos bcu'i nang tshan dpal ldan sa skya pa'i khyad chos tshe dpag med sprul sku'i rjes gnang /

sgrub thabs rje btsun gyis mdzad pa sogs mang po'i lung / dbyangs can ma dkar mo'i rjes gnang / de'i lo rgyus sogs gsung rab zab mo bco brgyad kyi lung / 'jam dbyangs dkar
po'i rjes gnang / sgrub thabs bstod pa paNDi ta ma tis mdzad pa rjes gnang bya thabs/ sgrub thabs las tshogs sogs khro phu lo chen gyis mdzad pa sogs kyi lung / 'phags pa
don yod zhags pa dpa' gcig gi rjes gnang gso sbyong dang bcas pa/ gzungs sogs mang po'i lung / gur nas gsungs pa'i 'byung po 'dul byed spro ba gsum dang ldan pa'i rjes gnang
/ rdo rje rnam par 'joms pa'i rjes gnang / de'i gzungs/ sgrub thabs las tshogs sogs kyi lung / rje btsun dzam bha la dmar po srog sgrub kyi rjes gnang / gtsug tor rnam
par rgyal ma lha dgu'i rjes gnang / de'i sgrub thabs las tshogs yi ge mang po'i lung / sna tshogs yum dang mkha' 'gro seng ge'i gdong pa can dang / gtsug tor 'bar ba lha
gsum gyi rjes gnang re re/ de'i sgrub thabs/ sreg byed me'i 'khor lo'i rjes gnang / phag dkar shes rab rab gsal gyi rjes gnang / sgrub thabs rgya gzhung sogs kyi lung
/ rdo rje gur las gsungs pa'i so sor 'brang ma'i rjes gnang / de'i sgrub skor gyi lung / 'jam dbyangs ye shes yon tan bzang po'i/ dpa' bo gcig sgrub kyi rgyud las gsungs
pa'i nor rgyun ma lha bcu'i/ 'jam dbyangs dpa' bo gcig grub kyi/ phyag na rdo rje gos sngon can gyi/ bdud rtsi bum chung gi phyag rdor gtum chung ma/ gra khur can gyi rta
mgrin gsang sgrub dpa' gcig sogs de rnams so so'i rjes gnang re re dang sgrub thabs so so'i lung / sems tsam lugs kyi byang chub tu

sems bskyed pa/ jo bo dpal ldan a ti sha'i gdams pa/ dge ba'i bshes gnyen bka' gdams pa rnams kyi thugs dam/ rje btsun ma sgrol ma phyag 'tshal nyer gcig gi rjes gnang / sgrol
mdos phyag 'tshal nyer gcig gi TI ka /lo rgyus 'don thabs maNDal bzhi pa'i gsol 'debs sogs dang / sgrol ma zhi khro thugs sgrub sogs rjes btsun gyis mdzad pa/ sgrub thabs
rje bla mas mdzad pa sogs kyi lung / dpal ye shes kyi mgon po phyag drug pa'i rjes gnang bar chad kun sel gyis gtsos pa'i rjes gnang rigs mi gcig pa bco lnga dang /
de'i rgyud le'u brgyad pa sogs sde tshan brgyad dang / mgon dkar yid bzhin nor bu'i rjes gnang / de'i sgrub thabs sogs rgya bod kyi yi ge drug cu re drug gi lung / mkhas
grub shangs pa rdo phu bar grags pa'i zab chos kyi gdams pa rgya mtsho'i ye shes mkha' 'gro DA ki ma zung gi thugs bcud gser chos rnam pa lnga cha lag dang bcas pa/ yid ches
the tshom dang bral ba thob rjes bla ma brgyud pa khyad par du 'phags pa'i rnam par thar pa dang bstod pa gsol 'debs sogs yig sna nyer bdun/ chos drug /gzhung shing gi
bka' brgyad/ phyag chen bka' lnga/ mkha' spyod bka' lnga/ gsang sgrub bka' gsum/ byin rlabs kyi bka' sum cu tham pa/ de dag gi man ngag /bde mchog lha lnga'i sgrub thabs
sogs yig sna don lnga/ khro bo'i rgyal po reg tshig yab rkyang yum rkyang gi rjes gnang / de'i sgrub thabs sogs yi ge nyer gnyis/ mchog gi sgrol ma'i man ngag de kho na
nyid bco brgyad pa/ sgrub thabs dbang chog /'chi bslu/ srung 'khor dang bcas pa lus pa med par tshig don lag

len phra rags phyag 'khrid dang bcas pa thob cing sbyangs te/ lam 'di'i phyogs la phul du phyin pa sbyangs te yod par rlom pa phal dang cung mi 'dra ba zhig bdog /rang sems
'chi med grong du 'khrid pa la/ /shangs chos thun mong thun mong ma yin pa/ /yongs 'dzin 'khrul med brgyud pa rnam gnyis las/ /'ongs pa'i lugs gnyis so sor brjod pa la/
/'jam mgon grub mchog thun mong skad du zad/ /snyan brgyud mnga' bdag mes po tshar pa rje/ /de las brgyud pa'i thun mong ma yin pa/ /gdams skor chu bo gnyis 'dus gnas gsar
ba/ /khyod kyi mchog dang thun mong sgrub pa'i lha/ /grangs med cig tu bdag la legs par gdams/ /rgya bod rgyud dang rgya gzhung bstan bcos tshogs/ /yan lag bcu gnyis la
sogs shing rta'i lam/ /bod yul 'gyur ba'i dam chos ji snyed pa/ /zas gtsang sras kyi rgyal tshab mkhyen brtse'i dbang / /'gran zla bral ba de yis bdag la stsal/ /skal bar
bzang snyam dad pa'i blo gros rgyas/ /gzhan yang grub brnyes 'dod rgur stsol ba de nyid kyi drung du rang lo bzhi bcu pa la/ chos skyong ba'i srung ma rnam thos bu zhes
grags pa'i bka' gter gsar rnying dang 'brel ba'i gdams pa du ma zhig nos pa'i thog mar gnyen po'i lha dpal phyag na rdo rje gos sngon po'i rjes gnang / de'i rgyud rdo rje
sa 'og le'u gsum pa zang dkar gyi 'gyur sogs rgya gzhung bstan bcos sna bcu gsum/ zang dkar gyi stum ston la stod du gnang bas de nas brgyud pa'i stod lugs sam/ bya sder
lugs su grags pa'i rnam sras ser chen lha dgu'i rjes gnang / de'i gtam rgyud gar mkhan mchog gi brtag pa phyi ma las byung ba rnam sras

skye brgyud sogs rgyud dang rgya gzhung nyer gsum/ yon po jo ston la gnang ba'i smad lugs su grags pa'i rgyal po chen po ngal gsos po bde byed 'khor dang bcas pa dang / drag
byed klu brgyad kyis bskor ba'i rjes gnang chos rje thams cad mkhyen pa'i yi ge'i steng nas thob cing / man ngag snying dang 'dra ba'i gdams pa zhal shes dang bcas pa sna
so gnyis/ spos sgang pa rin chen rgyal mtshan gyis mdzad pa'i sna bcu gcig /gzhan yang skyor mo lung pa'i lugs sam phyag len ltar yang thob/ 'brom sde nyi ma'i lugs su
grags pa'i ser chen lha dgu'i rjes gnang / lha dgu'i sgrub thabs rgyas 'bring bsdus gsum shin tu bsdus pa sogs nor du sgrub pa yig sna brgyad/ sri'u gso ba'i yig sna bzhi
dbang sdud gsum/ nad zhi ba bgegs las rgyal ba gnyis bsad pa'i yi ge lnga/ phyir 'jug las byang / lo rgyus sogs rgyal chen gsang sgrub ljang ser be con ma'i rjes gnang
/ man ngag mgul khug sro ma can dang / dgon pa ba'i be bum se khab ma/ 'phags pa klu sgrub zhabs kyis sprang po nyi ma dngos su bsgral ba'i chos skyong rgyal po chen po rta
sngon bdud mo bzhi bskor/ nang ma mo ltar sgrub pa lha dgu'i rjes gnang / bai shra ma Na kha rag khram thogs nag pa'i rgyud le'u so lnga pa las gsungs pa'i drag byed seng
zhon klu brgyad kyis bskor ba'i rjes gnang / kha rag khram thogs nag po'i rgyud sogs tsho lnga/ gsang ba gshin rje ltar sgrub pa mdung dmar can lha bcu gsum gyi rjes
gnang / de'i sgrub thabs dang rjes gnang gi yi ge rnying pa/ rnam sras yang gsang srin po bzhi bskor gyi rjes gnang / de'i sgrub yig /shu raM ga wa rma'i

lugs kyi rnam sras mthing kha zhal gsum phyag drug pa lha bco lnga'i rjes gnang / de'i sgrub thabs sogs yi ge drug las mkhan dang bcas pa'i mdung dmar can gyi rjes gnang /
de'i rjes gnang gi yi ge sgrub yig sogs/ mgon po gar mkhan mchog ljang gu/ zhal gcig phyag bco brgyad pa 'brug zhon gyi rjes gnang / rnam sras gar mkhan mchog dmar smug zhal
gsum phyag drug pa lha brgyad kyi rjes gnang / rnam sras dkar po lha dgu'i tshe dbang / de dag gi sgrub skor las tshogs dang bcas pa/ ayon chos kyi rgyal po'i gdams pa
zhang lha bzang klu dpal gyi bha dha hor bcom pa'i rnam sras zhi drag gnyis las/ rnam sras ljang ser ram sprin gseb mar grags pa'i ser chen lha dgu'i rjes gnang / man ngag
la lo rgyus sogs yig sna bcu bzhi/ drag po yang gsang mdung dmar can phyag mtshan bzhi pa gtso 'khor gyi rjes gnang / gnod sbyin dbyug to can gyi rgyud le'u bdun pa sogs
yi ge nyi shu rtsa gnyis/ yon tan rin po che 'byung ba'i rgyud le'u bcu gnyis pa sogs rgyal po kun skyong gis mdzad pa'i yi ge lnga/ rnam sras seng ge bu bdun gyi skor
la/ drag po phyi sgrub drag sngags kyi rgyud sogs yi ge lnga/ 'khor gyi skor la/ rta bdag brgyad kyi sgos sgrub sogs yi ge bcu/ gzhan yang yig sna zab mo bcu gsum/ cho
ga lag len gyi skor la/ zhi drag spel ma'i sgrub thabs sogs yi ge bcu bzhi/ tshig don lag len phyag 'khrid dang bcas pa legs par thob cing sbyangs so/ /phyi nang gsang ba'i
gdams skor ji snyed dang / /yongs rdzogs bstan pa'i rgyal srid ma lus pa/ /dus gsum rgyal ba'i 'phrin las khyod gcig pu/ /mkhyen dang

brtse bas bdag la bstan bsam gdams/ /khyod mnyes bgyid pa'i bya ba gzhan don dang / /bstan dang 'gro la phan pa lhur len las/ /rkyen ngan rdzu 'phrul che yang dbang mi 'chor/
/bde sdug 'byor rgud nad gdon gtses kyang rung / /ma rungs las ngan du mas mnar kyang rung / /khyod mnyes sgrub pa nam yang mi gtong bas/ /'dir snang tshe dang bsod nams
dge sbyor la/ /phyi nang gsang ba'i 'tshe las skyab tu gsol/ /nam zhig sgyu lus bor bar gyur pa na/ /sa lam bar chad ma lus zhi nas ni/ /gang du 'tshang rgyas zhing khams
der bgrod nas/ /zhal mthong gsung gi bdud rtsi 'thung bar shog /byang phyogs 'di na dpal ldan sa skya pa'i/ /rgyud sde bzhi sogs chos phung brgyad khri'i mtsho/ /rang
blo ngom pa lam bzang chu thigs 'thung / /gzhan yang bod yul 'gyur ba'i srung ma'i tshogs/ /dbang 'khrid rjes gnang byin rlabs ma lus pa/ /tshe rabs kun tu khyed kyis rjes
bzung nas/ /lam gyi 'khrul pa zad par byin gyis rlobs/ /mi zad 'dod rgu sbyin phyir ne'u le/ /rin chen lnga 'dus brgyud pa las byon pa'i/ /snyan grags 'byor pa'i rgyal
'bangs dbang bsdud phyir/ /rnam thos bu dang lag pa'i 'dab 'phreng sbrel/ /nam mkha'i mdzod la 'gran zla med do snyam/ /bdun ldan nor la dbang sgyur rin chen sems/ /mdza'
med dbrog tu med pa'i bzhad cig gda'/ /dga' dga' 'dra na kun kyang 'di ltar mdzod/ /mi dga' na ni sdug rtsir phung rtsir mdzod/ /gzhan yang yongs 'dzin dam pa byang gling
rin po che/ /paN chen grags pa thogs med/ grub mchog bsod nams dpal 'byor/ 'dul 'dzin dge 'dun nyi ma/

ngor chen dkon mchog lhun grub/ ngor chen dkon mchog dpal ldan/ bdag chen bsod nams rgyal mtshan/ rje btsun kun dga' mchog ldan/ rgyal tshab bslab gsum dbang phyug rnams la
kye rdo rje'i rgyu lam gyi dbang / rdo rje 'jigs byed kyi dbang / tshe dpag med lha dgu /mgon po lcam dral/ mkha' 'gro lha brgyad/ 'chi med rnga sgra/ sa phur/ kun rig /rdo
dbyings/ dpal rtse gnyis/ byin rlabs thugs dbang / phyag na rdo rje 'byung 'dul/ tshe dbang sogs de rnams kyi 'phral dgos kyi yig cha so so'i lung dang bcas pa/ de thams
cad kyang tshig dang don du bsdebs nas lag len tshun brgyud pa 'di dang 'di nas brgyud sogs ma 'khrul ba byas/ gzhan yang yongs 'dzin rnams kyi drung du tshe dbang gi
rnam grangs du ma zhig dang / lam zab bla ma'i rnal 'byor sogs dbang lung rjes gnang mang dag thob mod/ phal che ba gong du brjod pas yid ches pa'i gnas su 'tshal/ de thams
cad kyang thob blo dang go yul tsam ma yin pa khyab bdag rdo rje 'chang nas rtsa ba'i bla ma 'di zhes brgyud pa ma nyams shing ma 'dres la yongs su rdzogs pa 'di rnams
nyung ngu'i tshul gyis bkod pa lags/ thob tshad bris kyang sgyid lug pa las mi gda'o/ /bdag chen rdo rje 'chang kun bzang chos kyi nyi ma/ tshar chen chos kyi rgyal po/
sku drin mtshungs med mkhyen brtse'i dbang phyug rnams kyi bka' 'bum/ mtshan brjod gra tog gser gsum sogs mdo mang po'i lung / paN chen shAkya mchog ldan/ kun mkhyen bu
rin po che/ bo dong phyogs las rnam rgyal/ byang chub sems dpa' rgyal sras rin po che/ rdo rje 'chang kun dga' bzang po yab sras kyi bka' 'bum cha ram pa'i lung / bka'

gdams glegs bam/ thub pa dgongs gsal sogs sa skya bka' 'bum cha ram/ rje btsun kun dga' grol mchog gi bka' 'bum sogs mtha' yas pa zhig nos pa yin no/ /pha mtha' med kyang nam
mkha'i khams la byis pas gzhal/ /rtogs pa med kyang chos kyi mtsho las sprang pos brgal/ /myong ba med kyang thar pa'i mkhar las btsan sa 'dzin/ /'gro rgyu med kyang 'og
min la sogs chos nyid thim/ /rnam dpyod blo gros ldan pa'i mig bral yang / /dran pa'i bsam pas thub pa'i bstan la bya ra sgrim/ /rgyal sras spyod pa lhag bsam byang chub
sems nyid la/ /rtag tu bslab dang gong 'phel smon par gyur/ /gnyis pa rnying ma ba'i dbang lung rjes gnang la/ /rnam grangs kyi sgo nas brjod na/ bka' ma dang gter mar
bcas pa 'dug pa phyogs gcig tu brjod na/ kun bzang gnyis pa rigs 'dzin chen po'i zhabs drung du bka' brgyad/ bka' ma rdzong 'phreng ma dang / sde snod gsum dang / rgyud
sde bzhi sogs mtha' dag gi don mdo dbang zab mo dang / de nas rang lo zhe gcig pa la/ ayon sku dngos mkhyen brtse'i zhabs drung du/ mkha' la rigs 'dzin gyi gral ma zhig /sa
la dkyil 'khor gyi bkrag ma nyams/ bar du dam rdzas kyi dri ma yal ba'i gsang chen/ mnga' bdag nyang gis srin mo sbar rjes nas spyan drangs pa'i bka' brgyad bde gshegs
'dus pa/ gu ru chos kyi dbang phyug gis gnam skas kyi klu bdud nag po'i lto nas spyan drangs pa'i gsang ba yongs rdzogs/ rigs 'dzin dngos grub rgyal mtshan gyis dug sbrul
dpung 'dra'i dbus mchod mdzod nas spyan drangs pa'i

rang byung rang shar ste bka' brgya gtso bo sde gsum rdul tshon la brten nas/ kun bzang gnyis pa'i drung du/ sngon du rtsa dbang gis rgyud smin pa de rnams la/ gsang ba yongs
rdzogs sgrub dbang shin tu rgyas pa bdud rtsi sman sgrub bcas pa lan mang du thob cing / gzhan lo tsA dang gter kha mi gcig pa kha yar du bzhugs pa'i zab pa skor dgu sogs
bka' brgyad kyi dbang rgyas 'bring mi gcig pa bcu gsum tsam thob cing / bde 'dus gsang ba yongs rdzogs rang byung rang shar rnams kyi pod kha yongs rdzogs re re/ ayon
gnyis pa'i drung du lho byang gi gter kha du ma zhig thob pa la/ rdo rje drag po rtsal gyi byin rlabs thugs dbang / rdo rje drag po rtsal lha nyi shu rtsa drug gi dbang
rgyas 'bring gnyis/ rdo rje drag po rtsal sgrub sde brgyad kyis bskor ba'i bum dbang rgyas pa/ rdo rje phag mo khros ma nag mo'i dbang / ka dag lhun grub rig pa'i rtsal dbang
zab mo/ /bla ma yum chen gyi gtor ma'i dbang bzhi/ bla ma rigs 'dzin gdung sgrub kyi rtsa ba'i dbang rnam pa nyi shu pa dang / sgrub dbang rgyas pa/ gtor dbang thob
mchog blo bde dang bcas pa/ kun bzang gnyis pa'i drung du/ lho gter mkha' 'gro chen mo/ /'jam dpal nA ga raksha phag mo dbu bcad ma/ yang gsang rdo rje phag mo khros ma nag
mo zhal gnyis ma lha lnga'i dbang dang bcas pa/ ayon gnyis pa'i drung du thugs rje chen po lha lnga'i dbang / lha lcam padma gsal gyi skyes mtha' sprul sku padma gling
pas sman brag nas spyan drangs pa'i zab chos bla ma nor bu rgya mtsho'i dbang rnams sgrub chen mtshan nyid rdzogs pa'i sgo nas rdul tshon gyi dkyil 'khor so sor thob pa
la/ thog mar sta gon dbang chog

rdo rje'i go khrab kyi sgo nas rig 'dzin lha lnga'i/ rdo rje rnam 'joms dkar po lha bco lnga'i/ gu ru'i rtsa dbang bla ma gsang 'dus kyi/ bla ma'i gtor dbang rab 'byams/ gu
ru sku lnga'i tshe dbang / rigs 'dzin yang gsang bla med lha lnga'i/ phyag rdor dkar po yang gsang lha nyer gcig gi /phag mo yang gsang bla med kyi/ drag po yang gsang bla
med lha lnga'i/ yang gsang nor bu sgrol gsal/ rta mgrin yang gsang bla med kyi/ rnam thos bu dmar po'i/ mgon po sde brgyad kyi dbang rnams dang / mnyam med sprul sku klong
chen rab 'byams pas mdzad pa'i rdzogs chen mkha' 'gro yang tig skor la/ dpal rgyal ba rigs lnga'i dbang / lho gser mdzod nas byon pa'i dpal rdo rje gzhon nu che mchog
gi /sprul sku ratna gling pas ma dang lha mo brag nas spyan drangs pa'i dpal rdo rje gzhon nu'i/ chos rgyal ratna gling pas gnam skas brag nas spyan drangs pa'i 'jigs byed
me'i spu gri lha lnga'i/ de nyid kyi tshe sgrub g.yang zhag 'khyil pa'i/ chos dbang gnam skas nas spyan drangs pa'i dpal rdo rje gzhon nu 'bar ba'i dbang / de rnams rdul
tshon la brten pa'i dbang bzhi kho na dang / sgrub pa bka' brgyad 'dus pa'i yang snying / rta mgrin yang gsang/ 'chi med tshe'i rdzong chung gi tshe dbang / ging lnga
gza' gdong gi srog dbang / lha lcam padma gsal gyi skye mtha' sprul sku tshul khrims rdo rjes dgas lung khra mo brag nas spyan drangs pa'i rdzogs chen mkha' 'gro yang tig
rgyal ba rigs lnga'i dbang zab pa las ches zab pa bka' gter gnyis 'dus 'jam dpal gshin rje sgrom bu mar grags pa'i rgya zhang khrom gyis

spyan drangs pa'i gshin rje 'joms byed 'bar ba lha bzhi bcu rtsa gcig gi rdul tshon gyi dkyil 'khor du thun mong dang thun mong ma yin pa'i dbang / gshin rje gshed dmar po'i
tshe dbang / bka' ma yang dbang brgyud man ngag de mtshungs dang bcas pa lus pa med par khong du chud/ rang bzhin rdzogs pa chen po yang tig sangs rgyas mnyam sbyor gyi
rdul tshon gyi dkyil 'khor du dbang gsung rab mtha' dag gi lung / sna nam pa chen po rdo rje bdud 'joms kyi skye mtha' sprul sku rdo rje gro lod rtsal gyi bsam yas rnam
snang thugs sgrom nas spyan drangs pa'i zab chos/ bla ma bka' brgyad yongs 'dus kyi/ bla ma zhi ba'i skor rigs 'dzin rtsa ba'i dbang rnam pa nyi shus byang chub pa dang /
sgrub dbang rgyas pa dang bcas pa rdul tshon la brten pa dang / nyang ral gyis srin mo spar rjes nas kha byang dang lhan cig tu spyan drangs pa'i/ gu ru rnam pa bcu gnyis
kyi dbang / bka' brgyad yongs 'dus kyi nang tshan ayon tshe dpag med zhal gsum phyag drug pa yum lha mo so gcig gis bskor ba'i dbang rdul tshon la brten pa dang / drag
po dmar chen dbu dgu phyag bco brgyad pa'i smin byed dbang gsang ba ye shes rang gsal gyi dbang / rtsa ba'i bde chen rol pa sgrub pa rgyas pa lha dbang bcas pa rin chen bdun/
'phrin las bzhi ste phan pa'i dbang gsum/ nus pa'i dbang / rigs brgyud spel ba'i dbang / gsang ba'i dbang / shes rab ye shes kyi dbang / dbang bzhi pa rnams sgrub chen
rgyas par gnang ba'i sgo nas thob/ bka' 'dus kyi nang tshan tshe bdag 'od kyi thig le'i skor la/ bcom ldan 'das 'jam dpal gshin rje gshed phyag rgya chen po zil gyis gnon
pa'i 'jam dpal zhi khro'i

dbang / khro rgyal mi g.yo ba sngon po zhal gsum phyag drug pa lha lnga'i dbang / mkha' lding khra bo zhal gsum phyag drug pa'i dbang / gu ru sku lnga 'chi med tshe'i dbang
/ zab chos padma snying tig gsang ba'i dbang / zab chos kun bzang snying tig dam pa rigs brgya'i dbang / zab chos mkha' 'gro snying tig dbang lnga rdzogs de nyid nyi shu
pa/ thugs gter nas byon pa'i gu ru zhal gsum phyag drug ba lha zhe gcig gi dbang rdul tshon dang / thugs sgrub gsang ba 'dus pa bla ma rdo rje 'chang lha nyi shu rtsa drug
gi dbang rdul tshon la brten pa dang / sbas yul 'bras mo gshongs kyi lha ri rin cen snying po'i 'ja' 'od phug pa nas spyan drangs pa'i tshe sgrub thabs bdud rtsi 'khyil
pa/ mgon po tshe dpag med lha nyer lnga'i rdul tshon gyi dkyil 'khor du rtsa ba brgyud pa'i dbang bzhi yongs rdzogs dang / bkra shis dag pa'i rdzas la brten nas tshe sgrub
pa'i dkyil 'khor chen por sgrub chen mtshan nyid tshang ba'i sgo nas sgrub dbang rgyas pa/ bcud len gyi dbang dang bcas pas rgyud yang dag par smin par byas/ gzhan yang
rang lo zhe gcig pa la/ mnga' bdag nyang gis srin mo sbar rjes nas spyan drangs pa'i drag po dmar chen me'i spu gri can gyi rtsa ba don gyi dbang dang yan lag 'phrin las
kyi dbang bzhi rdzogs pa dang / sprul sku padma gling pas skur rjes rdo rje'i gur nas spyan drangs pa'i drag po dmar chen zhal gsum phyag drug pa lha nyer gsum gyi dbang
rdul tshon dang / byang gter gyi dbus mdzod nas byon pa'i tshe sgrub lcags sdong ma'i dbang / mgon po tshe dpag med dkar po 'chi med 'od snang ma lha bcu gsum gyi dbang
/ mtshams med lnga sbyong na rag dong sprugs bka'

gter gnyis la/ zhi khro rtsa ba'i dkyil 'khor gnyis/ padma brgya ldan gyi dkyil 'khor brgyad de ras bris kyi dkyil 'khor chen po bcur/ rgya gzigs ston pa'i yi ge'i steng nas
smin rgyas su ma tshang ba med par stsal zhing khong du chud/ sprul sku chen po sangs rgyas gling pas gye re bye ma dkar po'i chu rong nas spyan drangs pa'i tshe sgrub
nyi ma kha sbyor/ 'phags pa spyan ras gzigs dmar po zhal gcig phyag bzhi pa yum lha mo'i lnga'i dkyil 'khor du tshe dbang zab mo/ /padma gling pas lho brag sman mdo nas spyan
drangs pa'i tshe dpag med lha nyer brgyad kyi dbang / skur rjes rdo rje gur nas spyan drangs pa'i tshe sgrub rdo rje 'phreng ba'i dbang / padma las 'brel rtsal gyis
spyan drangs pa'i rta mgrin gyi dbang / chos dbang gis gnam skas nas spyan drangs pa'i thugs rje chen po 'khor ba dong sprugs/ rje btsun karma pa'i khyad chos thugs rje chen
po rgyal ba rgya mtsho lha bcu bdun gyi rgyal ba rgya mtsho'i zhing bkod pa'i gtor dbang / tshe dbang / rgyal sras rdo rje gling pas mon bum thang chu mu nas spyan drangs
pa'i thugs rje chen po rgyal ba rgya mtsho'i sprul sku sangs rgyas gling pas phug ri phug mo che nas spyan drangs pa'i thugs rje chen po nor bu lugs kyi/ rgya ston padma
dbang phyug gis gangs bar phug mo che nas spyan drangs pa'i thugs rje chen po yid bzhin nor bu'i/ chos dbang gis lho brag mkha' chu nas spyan drangs pa'i thugs rje chen
po yang snying 'dus pa'i skye bdun sgrub chen dang rjes su 'brel ba'i rtsa sgrub kyi dbang ma bu tshang ba skye ba bdun pa'i dbang dang bcas pa/ thugs rje chen po bcu
gcig zhal lha so bdun gyi dbang rdul tshon la brten pa dang / phyag mtshan zhe gnyis kyi rjes gnang / sprul sku bya mang pos lha mtsho srin mtsho nas spyan drangs pa'i kun
bzang thugs gter gyi dbang lung rjes gnang dang bcas pa/ grub chen mi tra dzu gi lha lnga'i byin rlabs/ dpal mgon ma ning dregs pa'i srog

dbang / bod khams skyong ba'i bstan ma bcu gnyis kyi srog dbang / gnod sbyin zangs kyi beg tse can gyi rjes gnang / chos dbang gi dzambha la dmar po zhal gcig phyag gnyis kyi
rjes gnang / nyang ral gyi gter kha nas byon pa'i zhang blon gyi gtor dbang / gra pa mngon shes kyis bsam yas ga ba bum pa can nas spyan drangs pa'i zhang blon rdo rje
bdud 'dul/ phyi sgrub ber nag lha lnga'i rjes su gnang ba dang / nang sgrub lha dgu'i rjes gnang / dzambha la dmar po zhal gsum phyag drug pa'i rjes gnang / byang gter gyi
bka' srung / e ka dza Ti dang / dur khrod ma gsum/ re ma ti/ dbang gi ma bdun/ bstan ma bcu gnyis/ rdo rje legs pa/ gnyan chen thang lha/ lcags mdzod kyi bka' srung byang
btsan pa rnams kyi bka' gtad kyi rjes gnang re re/ bstan srung yongs rdzogs kyi dbang / byang gter gyi dpal mgon stag zhon nag po'i rjes gnang / dpal mgon ma ning / tshar
chen chos rje nas brgyud pa'i dbang rjes gnang / zang zang lha brag gi gter kha gnod sbyin nor lha yongs rdzogs kyi dbang rjes gnang yongs rdzogs/ byang chub sems dpa'
zla rgyal gyi zhal gzigs rta mgrin nag po'i rjes gnang / nub zangs mdzod kyi dbang sdud lha chen 'khor bcas kyi phyi nang gsang ba'i rjes gnang lung dang bcas pa/ 'jam
dpal nA ga raksha'i gter kha mi gcig pa gsum gyi dbang lung gdams ngag dang bcas pa'i rjes gnang / de mtshungs bka' ma dang bcas pa'i rjes gnang zab mo lnga tsam dang /
chos rgyal ratna gling pa'i chos skyong dam can sde bdun gyi dbang lung rjes gnang dang bcas pa/ gnam skas kyi gter bdag mkha' ri klu bdud smyon

bka'i bka' gtad/ bum thang gi bka' srung drag po gsum sgril gyi bka' gtad/ dug sprul spungs 'dra'i gnas bdag klu rgyal 'chi med nye ba'i dbang po'i bka' gtad dang bcas pa/
de dag gter kha so so'i shog ser bu yang bu dang bcas pa'i sgrub thabs las tshogs ji snyed pa dang / padma bka' chems/ padma thang yig mi 'dra ba bcu gcig tsam dang / ma
Ni bka' 'bum/ rnying ma'i rgyud 'bum/ gshin rje gshed/ 'char ka tshe bdag dang bcas pa'i dbang lung rjes gnang yongs rdzogs sngags bsdebs dang bcas legs par sbyangs shing
khong du chud/ mdor na lam 'di'i phyogs la yang pha rigs 'dzin chen po dang rje btsun mkhyen brtse'i dbang phyug gi sku drin las ding sang gi ming btags kyi sngags pa chu
rdo dang 'dra ba rnams dang cung mi 'dra ba zhig bdog /gzhan yang rang lo zhe gnyis pa la/ sde srid bkra shis stobs rgyal drung gis sde par bdag rdzong star gyis gsung
pa'i phyag dam dang / ngos rang la yang phyag dam phebs pa'i nang na/ 'dir 'brel tshad don ldan dpal padma rgyal po rdo rje ye shes rtsal/ mnga' ris rigs 'dzin chen po spyan
drangs te gsang chen dang chos kyi sgo mo phye ste/ tshe gcig la kun tu bzang po'i go 'phang mngon du byed pa'i thabs theg pa yongs rdzogs kyi nyams len thos pas grol
ba'i sgrub pa chen po bka' brgyad kyi skor sogs gsol ba 'debs rgyu yin pas/ de bar gyi phyag g.yog dang chos nyan pa la shog gsung byung bas/ sa dang po'i rtogs pa mngon
du gyur pa lta bu'i spro ba nyi ma shar ba ltar byas/ de 'phral chas nas gnas gsar nas kyi na bza' dngos gtsang ba rnam grangs gnyis kyis gtsos pa'i 'bul

ba 'dra dang bcas ras 'dzims kyi la mo la byas yongs/ gter ston nyid lho nas tshur phebs pa'i lam bar du zhabs rjes zin la res nyin mtshan dal med yongs kyang cung ma zin/
'dar stod grang mo che'i mdun sar cung zad ngal gsos/ rje btsun chos kyi rgyal po tshar pa rje'i rin thang med pa'i sku gdung rin po che la lus 'di zhing gi rdul snyed du
sprul nas phyag 'bul byas/ de nas shar mar phyin sngags rnying ma'i chos grwa rgyun mi 'chad sgrog pa dgon phug pa'i mdun sar tsha ba byas/ de nub klu lung du bsdad/ sang
snga bar phyin te sdod kyi phug po cher mjal/ 'bul rgyu rnams phul bas na bza' rnams de 'phral bzhes thugs dgyes dgyes kyi zhal ta mang dag gnang / bla ma drag po'i byin
rlabs thugs dbang bka' drin stsal/ de nas rgyal po'i pho brang du phebs 'jig rten gyi 'dod rgu ni lha'i dpal la 'gran bsdo ba tsam 'dug /bka' brgyad bde 'dus/ gsang ba
yongs rdzogs/ rang byung rang shar te sgrub pa chen po gsum sbrel mar gnang / pha padma rgyal pos gtso bum bzungs thag /bdag gis yang dag /sde srid sku mched kyis 'jam dpal
dang / rta mgrin sogs kyi bum pa so so'i bzungs thag 'dzin pa'i skal ba bzang po'i dpon slob rnams kyis zla ba gsum gyi bar la sgrub pa mdzad/ sgrub dbang mdzad dus gtso
bum dang yang dag gi bum pa ma gtogs/ gzhan ma bum pa thams cad chu dang dbyer med du 'khyags nas bum chu gnang rgyu mi 'dug /gter kha de gsum gyi shog ser las ji ltar
byon pa'i yi ge rnams kyi lung / sgrub chen de gsum gyis gtsos/ kun bzang thugs gter/ byang gter gyi mdzod lnga'i

chos tshan so so/ mngal skyes nor bu'i bang mdzod/ gtan khrims/ dus khrims/ gsang sngags lam rim/ chos dbang gi ma ning / byang gter gyi stag zhon/ gza' mchog chen po/ bstan
srung yongs rdzogs sogs/ zla ba bdun gyi bar la nyin mtshan khor yug tu dbang lung rjes gnang sogs chos kyi sbyin pa thang mar brdal te chos 'dod kyi re ba mthar phyin
par mdzad/ bstan pa rin po che srid mtha'i bar du rgyas par mdzad pa ni bstan pa stobs kyis rgyas par mdzad pa'i sde srid kyi bka' drin dang / 'brel tshad don ldan padma
rgyal po'i zhal 'od gsung gi bdud rtsis blo gros kyi bum pa khengs te padma 'od kyi gzhal yas la thal mar phyin chog pa ni padma rgyal po yab sras kyi sku drin yin pas bde
na kun kyang 'di bzhin mdzad par zhu zhig /sku gsum sras gcig rgyal ba'i kha lo pa/ /chos sku gnyis pa tshul gzugs padma zhes/ /khyod nyid cig shos rigs 'dzin mtshan 'chang
ba/ /bdag gi 'dren pa bka' gter du ma'i mdzod/ /rgya bod gter gnas chen po thams cad kyi/ /mchog thun sgrub pa'i chos mdzod khyod gcig pu/ /gangs can bod kyi gdul bya'i
skyabs mgon de'i/ /gsung gi gsang ba ches gsang 'di thos pas/ /srid zhi mnyam nyid rtogs pa'i rnal 'byor nga / /sngags pa tshogs pa'i khrod na mi mtsher gda'/ /de nas
rang lo zhe gsum pa khyi lo zla ba gnyis pa'i tshes bcu la bkra bzang la phebs/ tshes bcu'i mchod pa rgyas par gnang / de nas bkra bzang sgrub chen gyis bzhengs pa'i bla
brang 'du khang sbrags pa der zhabs drung sku mtshams zhag bdun mdzad/ bdag gis kyang mkha' 'gro spyi'i yum chen e ka dza Ti'i gtor khang gi mdun du bla ma drag po dbu dgu
pa'i bsnyen

pa zhag bdun byas/ zhag bzhi song ba'i tho rengs kyi dus rmi lam na/ mi dkar po snum la brjid pa zhig gis ayon nyid dpal chen rdo rje gzhon nu'i skur bzhengs pa'i skabs kyi
dam rdzas kyi dkyil 'khor dang bcas pa bkrag ma nyams pa/ chos nor gyi gter gnas mang po dang bcas pa bstan/ khyed rang gi 'dren pa nyid kyi chos nor gyi las 'phro 'di rnams
yin zhes gsal por bstan/ mthar dri bzang gis yid brnangs pa tsam byas 'ja' tshon khra shig ge ba'i ngang nas yal ba ltar byas gnyid sad byung bas dri bzang mngon sum
du'ang thul gyin gda'/ gang ltar de grol nas bar skol la phebs/ padma 'od kyi gzhal yas na rdo rje gzhon nu dang / bla ma drag po mthing kha/ gzhan yang tshe dpag med sogs
yi dam chos skyong dbyer med kyi sku 'dra 'dug gsung / phyag 'khrid gnang bdag gis kyang bla mas ston pa gnang ba ltar rang byon de rnams rgyan tshun chad ma 'dres pa
mthong ngo shes pa gda'/ de nas skor ba mdzad rlung gsang du phebs/ gsol ja'i bzhugs gral rgyas par gnang / de nas gral gyes gzhan ma kun bsangs/ bdag la sdod gsung pa nas
phyag phyir bsdad/ rlung gsang la phyag rkyong ba gnang song bas rdza'i ga'u chung ngu zhig bzhes sku 'phrag la 'jug pa mdzad song / ji ltar lags zhus pas/ khyod la yun
du ma song bar bstan a gsung / yin pa gsang rab tu dam par dgos rgyu la/ dus kun log pa kho na sgrub pa'i phyag g.yog ngan pa zhig yod pa des/ sku rgyab la spyan drangs/
sku 'phrag na yod pa kun la bsgrags/ des rkyen byas gter bdag khros nas chibs pa bzang po zhig

'phral du shi /de 'phral 'gro gsung nas mi bzhugs pa'i grabs mdzad/ bdag gis 'di ltar mi mdzad pa dgos zhus mtshams sbyor lhag bsam rnam par dag pas phul/ gzhan sbyin bdag
gnas gsar ba dang 'bri gung pa bya yul ba/ snye mo ba sogs dga' mo los yin/ de tsho'i dngos las byang pa'i mtshan dga' bas gdan chags sa gnang dgos nan zhus phul/ sde srid
sku mched drung du'ang phul/ so so nas dges dges ci yang gnang / mchod yon legs tshogs kyi dpe thub pa tsam byung / de nas gong du nged rang dpon slob kyi mthun grub spyan
drangs pa'i spyan ras gzigs thugs sgrub skye bdun sogs kyi dbang rjes gnang lung / klu 'bum nA ga raksha/ dbang sdud lha chen/ dzambha la pho dgu mo dgu'i dbang rjes
gnang lung dang bcas pa sogs zab gter du ma'i bdag por gyur pa lags so/ /gzhan yang rnying ma'i rgyud 'bum sogs bka' gter gyi chos sgo brgyad khri zhig thob mod/ phal che
ba ming rkyang tsam min pa nyams len dang spel ba'i gnas dang bral bas thang chad dang 'dra snyam bsams bzhin thang chad pa las mi 'dug go /snyigs dus 'gro rgyun nyam thag
nga ro 'bod/ /'di 'dra'i dus na padmA ka ra khyod/ /thugs rjes yal bar btang ba ma legs mod/ /las ngan 'khor ba'i lcags skud mdud med kyi/ /grangs med bsdams pa 'di dag
gzigs lags sam/ /myur du dpal ri 'od kyi mkha' dbyings nas/ /byin rlabs mkha' 'gro'i chu 'dzin gsar pa yi/ /'chi med bdud rtsi thugs rje'i char rgyun gyis/ /'khor ba'i
khyim kun 'khrud par byin gyis rlobs/ /steng 'og bar dag ma rungs 'byung pos gang / /dmu rgod rgyal 'dre the rang

tsha rag gtong / /chos byed phal la chos brgyad 'gong po zhugs/ /de dus dus 'dir rig 'dzin 'khor tshogs dang / /zhi khro rgyal ba'i dkyil 'khor ma lus pa/ /rnam sprul sprul
pa bye ba bsam yas kun/ /ra mda' zla med 'bod do thugs rjes gzigs/ /byang phyogs mun pa'i ljongs 'dir chos nor gyi/ /dpag med gter gyi sgo mo da phye zhig /las can 'brel
ba'i pho mo ji snyed pa/ /stobs chen myur du byon la bdud rigs choms/ /bdag gi smon pa 'di dag 'grub gyur cig /gsum pa 'khrid tshul rgya mtsho lta bu nos nas bsnyen sgrub
las mtha' sbyin sreg gis bskang ba la'ang / gsar ma dang / rnying ma rnams rim pas bkod na/ dang po ni rang lo nyer bzhi pa mdo phyogs kyi slob gnyer byed bzhin pa la sngon
du dbang gi smin pa grub zin nas/ 'bru dgon par sngar nas myong ba ni ci yang med/ ham pa byas mtshams shig byas de yang sku gsum gyi lha las gzhan pa med pas de'i nang
nas thugs kyi lha dpal phyag na rdo rje/ de yang che ba brgyad kyi nang nas 'khor lo chen po dbang gis che ba'i gzhi'i bsnyen pa byas dus/ zhag kha yar zhig song ba na
nub cig rmi lam mngon sum rang zer rgyu med pa'i za zi zhig la/ zla bo zhig na nas 'chi la thug pa'i nyams shar/ dkar po nyams de dngas nas bsams rtse na nga rang gi khong
pa'i nang na yar rgyug pa btsugs pa 'dra ba'i zug gzer ni bzod blags med pa lus ni ya yo mi thub pa tsam 'dug /ci 'drar 'gyur ram snyam pa ma gtogs thabs sogs ni gang
yang med/ drin khyer thabs med pa'i pha ma gnyis zas ni ci za ci 'thung bsnams nas zo 'thung gsungs kyang na ba'i gnas tshul ni zhu ma nus/ zas

de rnams sbas nas bzhag /zos tshul zhus/ de nub nas bzung zhag lnga thugs dam ma chag tsam ma gtogs mang po ye ma thub/ yab kyi bka' lung la khyod mtshan nyid bar song bas
mi nus pa 7yod pa nam/ bzhin mdog ye mi 'dug blo lhod byas kha 'don byed dgos gsung / mtshan nyid pra bcal kho na'i dbang gis gnad dang myong ba dmigs pa sogs ni ci yang
med/ da ngas skye ba grangs med cig blangs yod kyang don med kho na ma gtogs chos byed gsha' ma zhig ma byung 'dug /da lan gcig po chos byed pa'i khung byas pa 'di la da
lta shi na rang legs snyam dga' tshor tshad med rang byung / de lta bu'i rbad kham thag chod byas pa'i nub mo rmi lam na sgra zhig lhang lhang 'dug /rlung lta bu yin nam
snyam pa'i de bas gsang ba'i sgra'i gdangs la khyod nad 'di las grol ba yod do zer ba thang gsum byung / gnyid kyi rnam pa cung zad byung ba de sad pa na/ e bden nam snyam
langs pas zug gzer yod pa rnams ni byung ba'i rjes gang yang med par gar song khung med du song 'dug /mngon sum ma yin nam snyam tsa na khams dngas pa rig pa bde ba thugs
dam la spro ba nyi ma shar ba lta bu byung / bsnyen pa'i thog ma 'khor chen lha bcu gsum la zla ba drug gi bar la bgegs kyi rnam pa tsam yang med par bdud dang bar chad
kyi rgol ba las rgyal ba'i thog ma 'di nyid yin no/ /de'i dus dgun shin tu grang ba'i skabs yin kyang mchod pa'i yon chab rnams res 'ga' cung zad 'khyags/ res 'ga' dbyar
dus ltar sdod pa ma gtogs ye nas mi 'khyag /dam rdzas kyi gtor ma rnams kyang dri ma phun sum tshogs pa dang / dpal ldan lha mo nyid la gtang rag

gi gtor ma bcugs pa mngon sum du blangs pa dang / yab nyid sku'i mdangs baiDUrYa dngas ba'i mdog lta bur mthong zhing mdor na des mtshon pa'i bsnyen rtags phran bu byung ba
rnams ni brjed par thal lo/ /de grol 'phral dgon pa der myug gi chen po rnams kyis gtsos pa'i mi grangs brgya lhag cig la tshe dbang grub rgyal ma zhag tu sgrubs pa'i de
nub sir ri zhes pa'i sgra dang thig pa'i skad cig 'dug gang yin nam snyam ba ma gtogs shes rgyu ma byung / sang ltas pas tshe chang gi snod nyung ngu ma song ba'i khar de
ltar khol zhing lud nas nyal sa tshe chus khengs nas 'dug mod/ tshe dbang rgyas par byas dbang re bskur bas tshe'i bar chad kun bsal nas phyi nang gi bgegs thams cad grol
'gro ba 'di de dus nas bzung da lta'i bar du yod kyang kun gyis go bar mi gda'/ de nas sde pa'i bka' lung la khyed mtshams grol 'dug pas che ba brgyad kyi nang nas rdo
rje rnam 'joms khrus kyis che ba'i steng nas yul phyogs 'di nyid kyi lha mi kun la khrus gsol zhig byed dgos phebs pas de ltar byas/ brgyas pa rgyud sde nas gsungs pa ltar
yid ches nges byas/ bum pa sku bzhi ye shes lnga'i bdag nyid chos sku'i dung chos/ chos dbyings ye shes kyi mchod yon phul ma thag /bum pa de nyid mchu dang kha nas khrus
chab chil chil lud byung bas/ zla bo kho na re chu blug drags pa yin pa 'dra zer/ de gar gda' byas/ rgyal po yul phyogs lha mi kun gyi ma rig pa'i bag chags dri ma drug
dang bcas pa bsal zhing dag par byas so/ /mtha' yas gdul bya gzhal yas nam mkha'i khams kun tshad med skyong ba mkhyen brtse'i dbang phyug khyod las gzhan/ /grub pa'i
dbang po

dpag med dngos grub 'byung ba'i sgo gcig bsod nams dpal 'byor khyod kyi da dung skyongs/ /gnas lnga mthar phyin mkhas pa'i gtsug rgyan grags pa thogs med drin las phyi nang
bdud las rgyal/ /da ni gang ltar byas kyang dam pa rnam gsum drin las da lta'i dus na sprang po bsod nams chos 'phel skyid/ /rang lo so gsum pa lug lo shangs yul skyid pa'i
bya 'dab g.yas ru smyug gi yang dben dpal sbug rnam par grol ba'i ri khrod du zla ba bdun pa'i tshes bco lnga la gsung ngag rin po che slob bshad tshugs te/ rje btsun
rin po che mkhyen brtse'i zhabs drung gis dbu mdzad skal pa bzang po'i mched po bco brgyad kyis bla ma bdun gyi bar la gnad du bsnun nas gzhi bsnyen byed lugs la nyi ma
lnga tsam gyi bar la nan tan chen pos dpyis phyin pa blo yul du nges par byas te zla ba bcu gcig pa'i tshes gsum la grol/ de nub rang la 'di snang gi bya ba thams cad chu
shing gi sdong po ltar du 'dug pa rgyab tu bor nas/ gzhi bsnyen gyi mtshams la rang gi bsam gtan khang bur bcad rgya shin tu dam par byas nas zla ba bdun gyi khongs su bogs
'byin pa'i zhi ba'i sbyin sreg dang bcas/ yongs 'dzin rdo rje 'chang tshar chen chos rje'i drin las bgegs med du mthar phyin/ de'i dus zla ba gnyis song ba'i cho 'phrul
chen po'i tshes lnga'i nyi ma shar lhod tsam la gnyid du srib tsam song 'dug pa'i rmi lam na/ sngar mjal ba ni lta ci smos mtshan thos pa tsam min pa mig gis mthong yang
ye ma myong ba'i bla ma cung zad bgres nyams pa sku'i zil lta bar mi bzod pa dbu gtsug dbu lo dang bral ba/ lha rdzas kyi chos gos rnam pa gsum dang ldan pa zhal khro
'dzum dgyes

pa'i bzhed sgra dal gyis 'byin pa/ spyan 'bras zlum zhing brjid pa zhi ba'i nyams can gru gsum cung zad yod pa phyag gnyis lung bstan pa'i phyag rgya ltar mdzad pa gar dgu'i
nyams dang ldan pa zhig byon byung nas khyed skal ba bzang yongs 'dzin dam pa brgyud pa 'khrul pa'i dri ma dang bral ba de dang mjal/ lam tshang la ma nor ba mkha' 'gro'i
zhal rlang ma yal ba 'di lta bu thob phyin chad snying nas nyams len la 'bungs mdzod gsungs dbugs dbyung / da khyed rang 'di lta bu'i gdams pas yongs 'dzin brgyud bcas
la nam yang slu ba med pas dus kun tu 'du 'dzi dang / grub mtha' gzhan gyi dbang du ma song bar zhes na gsol ba thob mdzod gsung lung bstan/ des nas nam zhig bstan pa dang
snyan brgyud kyi bstan pa rin po che'i bdag po khyed rang byed dgos pa yong bas 'khur bzhes dang dga' ba khyad par can sgoms mdzod gsung gzengs bstod/ phyag gis byil byil
mdzad nas nga yang khyed rang dang nam yang 'bral ba med do gsung byung ba dang snyam du gnyid sad pa na/ e ma chos kun rmi lam sgyu mar snang ba bden par 'dug /de lta
bu'i bla ma dang dngos su mjal na ci ma rung snyam mchi mas mdun ngos bangs pa tsam nang du shor/ bsams tsa na blo bde ba'i tshad thub pa rig pa 'ur langs te dga' ba dang
spro ba yid dngas pa thun bzhi'i dge sbyor la dang ba'i dad pa nyi ma shar ba ltar byung / de lta bu'i tshul lan cig ma yin par phebs byung bas dad pa dbrog tu med par
byung / phyis bsams tsa na khyab bdag he ru ka dang dbyer med pa tshar chen rdo rje 'chang gi yongs 'dzin kun bzang chos kyi nyi ma blo ldan

shes rab kun dga' rgyal mtshan dpal bzang por gda' bas/ brgyud 'dzin kun la ye shes kyi gzigs pa dam pa rgyun chad med par yod 'dug pas/ bdag kyang bsod nams che snyam pa'i
dga' spro tshad med byung / bdag gi spyil bu de snga gong rje rab brtan pa'i bzhugs yul yin pas khong gnas rnying rgyal po de la gsol mchod gnang gin yod 'dug pas/ de'i
nang la rgyal po de khor re 'gro ba zhig gzigs pa dang / lhag par bdag la thugs rje'i gzigs pa mi lhod par gnang gin yod gda' bas/ zla ba de kha'i nang du rje btsun chos
kyi rgyal po bka' drin mtshungs med tshar pa rjes myug nas phyag dam bdud rtsi ril bu'i thum pa gsol ras 'dra dang bcas phebs byung ba'i nang na/ khyod kyi sgrub khang der
gnas rnying rgyal po 'di 'phral 'phral 'gro ba zhig 'dug pas bar chad dam 'tshub kyi rnam pa bzhin mi yong 'dug gam/ ngas kyang dmigs pa sogs gang yod byed kyin yod/ lar
rdo ring rin po che la rang re'i brgyud 'dzin kun la gnod pa mi byed pa'i srog snying phul nas dam bcas 'dug pas/ 'o skol rnams la 'di gcig pu'i bka' drin kyang bsam pa'i
ra ba las 'das/ gang ltar de la dmigs pa'i gtor ma 'dra dang / dge sbyor 'bung bskyed de byed pa dang lhag par lam zab mo nyid la nan tan gyi rtag tu gsol ba thob/ gegs
sel bogs 'don gyi skyel so 'di gcig pu yin no gsung ba zhig phebs byung bas/ sku'i zil dang gsung bag phebs la blo yul du babs pa de dran/ dngos su mjal ba lta bu'i dad
pa'i dga' bas snying rtsa zhu ba'i chu'i dngas ma ni 'dren byed kyi bu ga g.yos te 'khur tshos 'dzin ma'i khyon la ri gzar gyi 'bab

chu ltar shugs drag rba rlabs dang bcas 'bab pa zhig byung / 'on kyang gsol 'debs kyi tshig 'ar ma 'ur ma byas/ mdor na yab sras de gnyis kyi thugs rje las/ lam 'di lta bu'i
nyams len gyi bgrod pa zin/ gang byas tshabs su 'gro ba dang ci byed chos su 'gyur zhing gzhan phan du 'gyur ba/ bla ma dang yi dam tha mi dad du 'grub pa sogs ni cung
ma yin nam/ gang ltar de gnyis la tha dad yod pa ni ma shes/ rgyud nas zla drug sgom pa'i sbyor ba zhes pa rdzogs ldan la dgongs sam snyam/ snyigs ma lnga'i dus 'dir de nyid
bzhi 'gyur gsungs pas/ sku mthong gsung thos ni lta ci rmi lam du rgyud nas gsung ba'i bsnyen rtags phran bu byung kyang thams cad bris pa la yid ches chung bas thang
cig phaT/ he ru ka dpal bdag med lha dgu'i tshogs/ /tshogs drug yul snang khyod kyi rol par shar/ /dag bya dag byed 'khor 'das zung 'jug tu/ /rtogs pa'i rnal 'byor nga rang
zhe blo bde/ /bskal bzang thog ma'i sangs rgyas kun tu bzang / /chos dbyings gsung gi nyi ma gzi 'od 'bum/ /blo ldan shes rab rgyas pa'i pad tshal du/ /lhungs ma thag
tu kun dga'i yal 'dab rgod/ /brjid pa'i sku dang 'dzum pa'i zhal bzang ni/ /mthong thos dran pas srid zhi'i dpal 'byor rnams/ /dge mtshan srid mthar rgyas mdzad rdo ring
pa/ /sras kyi dpa' bo 'phrin las kha lo sgyur/ /stong nyid smra ba'i khyu mchog tshar pa rje/ /zab dang rgya che'i snyan brgyud snying po ni/ /rang sems chos sku'i 'bras
bu 'di na'o/ /de nas zla ba dgu pa'i nang du shangs yul skyid pa'i bya 'dab smyug rgyal khang du sleb/

zhabs drung rje'i bka' lung la khyod sleb pa legs/ shangs la chu bzlog cig la 'gro dgos pa 'dug /chu des rang phyogs la gnod tshabs chen po yong shas yod 'dug pas/ rdzas 'di
rnams do nub nas sgrub pa gyis gsung / gzims chung du zhag bdun sgrub pa byas/ de nas shangs kyi lung pa'i dkyil rgyal ba skyed pa'i yum mchog 'di nyid kyi 'khrungs yul
g.yang chen du phyin/ chu de'i rtsar phyin pas rba rlabs gnam la snyog pa 'dra ba/ mthong ba tsam gyis lta bar mi bzod pa rig gzar gyi rbab lta bur byas/ rang phyogs la
kha bltas nas chu rags chen po zhig 'dug pa de nyid 'phred gtubs su 'phral du byed pa 'dra ba zhig 'dug /e ma 'di lta bu bsgyur ba'i nus pa'i ci yod 'byung ba la kha lo gang
'gro snyam pa'i dogs pa byung / 'on kyang dpa' zhum pas mi 'ong bla ma dam pa'i thugs rje dang lha nag po chen po khyed kyi mthu stobs la rag snyam/ blo la the tshom
'khu khrid med par thag bcad/ rdzas de rnams chu de'i gdung la btsugs/ rdo rje brag rdzong ma'i bskyed chog rgyas par byas/ gtor bsngo dang chu'i gnod pa drag po mi 'byung
ba'i 'phrin las rgyas par bcol/ ya nga bag tsha med par blo bde 'bol rang byas te nub g.yang chen du bsdad/ sang snga bar ltas pas gnam lcags kyi thog ltar drag po'i chu
de/ rang phyogs sgang du lang / de nub 'phreng gcod byas nub rang la bltas nas 'gyur 'dug pas/ ya mtshan che/ nga rang la gdeng thob pa ni ye med/ bla ma la blo khel ba'i
thugs rje myur la stobs che ba de tsug tu gda'o/ /g.yang pa chos rje bsod nams chos 'phel pas mthu rtsal lag yod 'di gar 'dug zer ha

las byed pa dang dad gus byed pa mang du byung / gzhan yang rang lo sum cu rtsa bdun pa la dam chos mtha' dag gi bang mdzod bod yul gyi bde skyid ma lus pa'i sgo gcig po mkhyen
brtse'i zhabs drung du/ mdo rgyud ma lus pa'i glegs bam gcig po gsung ngag rin po che tshogs bshad lan gnyis dang / slob bshad lan cig dang bcas pa rgyas par thob de
yang slob bshad kyi go don zur pa tsam ni/ bla ma rab kyi zhal las blangs/ /zhes pa ltar yongs 'dzin mtshan nyid tshang ba'i sku gsung thugs mnyes par bya ba'i zhal sgo
las 'byung gi /yig nag mtha' dag ltas pas don de nyid rtags pa'i thabs bral te/ tshad ma snyan brgyud bzhi'i spros pa bcad/ /ces dang / rgyu lam 'bras gsum dbyer med don
smra ba/ /gsungs pas theg chen thun mong ba'i nyams len snang ba gsum nas/ dang po rgyu'i dbang nyid 'khrid du byas/ de'i rgyun skyong ba slob bu rjes bzung nas tha mal rnam
rtog sbyongs pa bskyed rim gyis ngo sprod kyi tshul dang / bar du lam gyi dbang nyid 'khrid dang / de'i rgyun skyong ba gya nom lha zhen sbyong ba rdzogs rim nyid ngo
sprod dang / tha ma 'bras bu la mtshams sbyor ba gong ma gsum gyi dbang 'khrid dang / de'i lta ba ngo bo nyid gsum gyi rgyun skyong ba sgo gsum la ye shes skye ba'i rnam
rtog sbyong ba gong ma gsum gyi 'khrid nyid ngo sprod kyi tshul du byed pas na/ rgyu mtshan de'i phyir mgo bshad thabs nas mjug bkra shis yan la rgyud thams cad kyi snying
po rin cen snang ba'i don nyid gtan la phab cing 'gros de nyid sbyar bas na/ dbyer med don smra ba de la slob bshad kyi chos

zhes sa skya gong ma nas da lta'i bar du skal ba can re re la bzhugs pa 'di lags/ las sla dang tshod yod dang / mgyogs chas dang spom yor dang / zol zog gi lugs thams cad spangs
nas ma bsres pas na de skad ces bya ste/ de lta bu'i sbas don snyan brgyud 'ba' zhig tu bzhugs te skal ba bzang po'i slob bu gcig brgyud kho nar bzhugs pa lags so/
/ma skyes rgyud la yod pa'i sa bon la/ /dbang bzhi'i man ngag chu lud mtshams sbyar bas/ /skyon dang bral ba nyams myong myu gu rgyas/ /bde chen lo tog 'bras bu ye shes smin/
/'khrul med rgyud rgyal ke la sha nyid la/ /log tog sprin gyis ma sgrib tsha zer dran/ /mos gus byang chub sems kyi chu klung las/ /'ongs pa'i bka' babs bzhi sogs zab
mo'i don/ /da lta sprang btsun smyon pa'i nyams len yin/ /snyan brgyud sbas don gzhan gyis ma thos pas/ deng gi dus na zab don 'di nyid la/ /rtog ge'i gzo 'dod yod kyang
don ma rtogs/ /thun mong gdams pas blo gros ngoms par mdzod/ /gzhan yang rang lo nyer bzhi pa la 'dul 'dzin dbang po dge 'dun nyi ma'i drung du gsung ngag rin po che tshogs
bshad lan gcig dang / tshar chen yab sras kyi drung du slob bshad lan gnyis dang tshogs bshad lan gnyis lam 'di'i phyogs la dam pa gsum gyi drin las lam skor phyi ma
dang bcas pa lan lnga thos shing sbyangs pas rang rgyud kun gzhi'i phung khams rin cen rol par byas te zhi dul 'bras bu phyug cing su la'ang re ba dang / smon mi dgos pa
chos 'di'i bdag po las ches lhag pa zhig lags so/ /byang phyogs kha ba'i

ljongs kyi mun rum na/ /bstan dang 'gro drug don mdzad sa skya pa/ /zhal 'od dngas pa'i mkha' la tsha zer gyi/ /yul gru ma lus blo gsal padma rgyas/ /dri bsung phyogs brgyar
rgod cing bung ba'i tshogs/ snyan brgyud sbrang rtsi'i bcud kyis myos pa rnams/ /'bras bu glu dbyangs sprin gyi rnga bsang ltar/ /phyogs bcur sgrog pa'i dpa' bo'i tshogs
rnams rgyal/ /gzhan yang bde mchog lo nag dril gsum gyi 'khrid/ nag po rim bzhi/ bsdu ba gsum pa/ rim lnga dmar 'khrid/ dpyid kyi thig le'i 'khrid/ bde mchog dkar po'i
tshe 'khrid/ nA ro mkha' spyod kyi grol byed kyi lam rje btsun yum gyi rtsa dbu ma'i 'khrid thun mong ma yin pa lus dkyil/ 'pho ba/ bsam mi khyab thun mong ma yin pa/ rje
btsun yab dang thun mong ba'i rtsa dbu ma'i 'khrid/ dpal gsang ba 'dus pa'i rim lnga'i 'khrid/ rdo rje nag po gur gyi mgon po'i phyi nang gsang gsum gyi brag rdzong ma'i
nyams 'khrid/ nang 'khrid thun mong ba yar klungs pa'i zin bris gzhir bzhag la zhal shes cung zad dang / chos nyid bde chen gyi mgon po rang zhal lta ba'i sbas don sa skya
tshad kyi rna bar ma grags pa'i zhal ngo brgyud 'dzin thun mong ma yin pa chig brgyud du bzhugs pa'i gsang 'khrid zab mo dang bcas 'khrid tshul lnga'i sgo nas nyams 'khrid
du thob/ mdor na srung ma'i dbang po 'di'i skor la yongs 'dzin dam pa rnam bzhi'i zhal sgo las thob pa dang / lhag par 'gran zla kun bral mkhyen brtse'i zhal sgo nas
thos pas bstan srung 'di nyid kyi chos tshul ji snyed thob pa yin no/ /phyi nang rten 'brel lus la rab bsgrigs nas/ /rdo

rje lus kyi rang zhal sngon du byas/ /byang phyogs srung ma'i gtso bo rdo rje gur/ /phyi nang gsang gsum gdod ma'i rgyud skor bcas/ /ma lus rigs brgya'i ngo bo rdo rje 'dzin/
/paN grub mkhyen brtse'i thugs kyi sgo phye nas/ /bgegs med dgyes pa'i dngos grub dbyar mtsho ltar/ /rba rlabs phyogs bcur bskyod pa'i chu klung las/ /sa skya'i gdung
brgyud zhal bcud snying po ni/ /rtag tu 'bras bu khur 'dzin kha'u pa/ /bdag gi yongs 'dzin rnam gnyis zhal 'od las/ /da lta bdag gi blo yi bum pa las/ /gzhan du yod med gzu
bos bya ra mdzod/ /ma thos gsang chen gzhan na yod gyur na/ /myur du zhabs rdul mchod nas gus pas len/ /bod kyi yul gru gang na yod kyang rung / /bdag la myur du ston
nam brda thong zhig /de nas rang lo so bzhi pa la sprel lo zla ba bcu pa'i tshes bcu la/ zhabs drung rin po ches kye rdor gzhi bsnyen mdzad/ bdag gis sngar gyi bsam gtan
khang bu der dpal rdo rje nag po chen po'i gzhi bsnyen zla ba drug byas/ gnad dang dmigs pa byed lugs sogs la bslab bya yang phebs pa'i tshul snying du bcangs nas nyams su
blangs pa'i zla ba gcig dang zhag bcu bzhi song ba'i nyi ma rtse shar la gnyid du song ba'i rmi lam na/ a tsa ra brjid che la snum bag dang ldan pa brgyad lag pa sbrel
nas gar sna tshogs byed cing dga' ba'i rnam 'gyur mang du ston/ thams cad lag pas bdag gi 'phreng ba mgo bo la bzhag /ske la sgor/ 'dzum pa'i zur gyis gcig gis gcig la blta
zhing kun gyi 'dzum pas bdag la ltas nas/ par pir gyi gleng mo mang dag byed kyin 'dug kyang gam la cher ma zin/ de lta

bu'i tshul gyi lan ma kha yar byung / gnyid sad pa na bsams na chos nyid bde chen gyi mgon po mkha' 'gro lha brgyad kyi rnam par 'dug pas rmi lam ngan pa rang ni min pa 'dra/
gang ltar mgon po sogs mngon sum mthong zer ba du ma yod gin gda' ste de dag gis lam 'di phyogs la ma bsgrubs kyang 'grub pa'i gang zag du ma zhig yong gin yod 'dug pas
de 'dra yin nam/ 'di tshos ni lo zla zhag ci bsgrubs kyang de 'dra'i na ma bral/ rnam 'phrul tsam rmi lam du byung ba la dga' bar zad do/ /khyab bdag he ru ka nyid du ma'i
gar/ /mgon po'i tshul 'dzin bskal bzang bstan pa skyong / /rnam 'phrul ji lta ji snyed dgyes pa'i tshul/ /mngon sum gsal bar mdzad 'di nyams re dga'/ /de nas zla ba bzhi
song ba'i bya lo cho 'phrul chen mo'i tshe bcu bzhi'i snga thun gyi nyi ma dro phyed tsam la gnyid kyi rnam pa yod tsam byung ba'i rmi lam du bdag gi sgrub khang nas
rgyal chen bzhi sogs so so nas dmag rigs du ma go mtshon dpag tu med pa gyon nas/ so so nas ru shangs kyi rnam pa dpag med byas te thon song / 'phred lam bde mo zhig yod
pa de la byas/ myug chos sde'i rgyab ri dga' ldan rtse mo zer ba zhig yod pa de'i rtse tshun chad dmag snum la dpung che ba des khrig de khengs 'dug /co sgra byas te g.yas
su lan gsum bskor nas/ dug gsum gyi dgra las rnam par rgyal ba'i rtags su lha rgyal gyi sgra 'brug ltar dus gcig tu ldir ba lta bu dang / dar 'phyar kha dog sna tshogs
kyis nyi ma bsgrib thub pa lta bu dang / dung gi sgra sogs rol mos sa gzhi g.yo nus pa tsam 'dug /de thams cad la yang de 'dra'i sprul pa nyi zer gyi rdul ltar 'phros/ mthar

stong gsum thams cad mer gyis khengs 'dug /de nas gcig la gcig thim rang zer rgyu ni mi 'dug /mtha' nas me long la has btab pa bzhin rim pas 'dus/ mthar 'od zer sngon po baiDUrYa
dngas pa'i mdog lta bu nyi ma 'bum gyi gzi 'od ltar 'od zer sna tshogs 'phro ba zhig byas song / de nyid rje btsun mkhyen brtse'i drung mdun gyi nam mkha' sku mtheb
sor gyi tshad tsam mtshan dang dpe byad kyis spras pa lta bas chog mi shes pa lta bu zhig byon byung bas de'i thugs khar sim de thim song / de nyid kyang 'od zer sngon
po'i rang bzhin du gyur nas rang la thim song / yang de 'dra ba'i sprul pa byed pa'i khung la gnyid sad byung bas/ ya mtshan che dgod bro lar chos 'di'i bzhugs tshul la/
srung ba yang dag bzlog pa yin/ /bzlog pa yang dag bsad pa yin/ /zhes pa ltar srung ba grub pa tsam ni yin pa 'dra/ gang ltar rmi lam la nges pa med/ 'on kyang srung bzlog
bsad mnan thams cad dus gcig tu grub ste sprul pa spro ba dang yang sprul spro ba sogs 'di'i gzhung nas bshad pa'i bsnyen sgrub kyi rtags rab 'bring tha gsum cha tshang
ba tsam byung / 'grel pa gur rgyan du gsungs pa'i 'bum phrag drug cu rtsa bzhi dag bcad khor yug tu byas nas song zhing / de nas gzung da lta don lnga'i bar du thugs dam
'chag med kyi khungs byas/ ma hA kA la 'bum phrag brgyad brgya dang bdun cu kha yar song 'dug cing / shA sa nas gtsos pa'i srung ma 'di'i skor la bod rbad bsad gsum gyi
sngags rnams 'bum phrag phyogs kyi bsgyur ba tsam song / mdor na yul gzhan g.yeng bas bzlas par yod pa nas 'bras bu yang de mtshungs shig yod dam bsam/ gang ltar

chos mthun gyi bzhed dgu mtha' dag lhug par stsal bas thun mong gi dngos grub sna re tsam du zad do/ /rdo rje'i chos skyong phyi rol grags pa'i gzugs/ /rgyud gsum rang sems
gcig nyid kho na la/ /srung dang bzlog pa la sogs med mod kyang / /ma rtogs 'khrul pa'i snang ngor phyi rol shor/ /rtogs na de dang de 'dra'i dgos pa shar/ /kun gyis ma
go lkugs pa'i tshul du bzhugs/ /dpa' bo gur mgon nag po de nyid dang / /khyab bdag he ru ka dpal gang de la/ /tha dad mi 'dug gdod nas gcig nyid do/ /de nas zhabs drung yang
sku mtshams grol byung / bdag gis kyang grol te gzims chung du gtang rag gi bskang gso dpon slob stabs gcig tu zhag gsum sbrel cig byas/ de grub 'phral dpon slob rnams
zha lu la phebs thog rgyal nas zhal ngos bsu ba gnang / bsam rtser rin spungs zhal ngo dang mjal phrad dgyes dgyes gnang 'dug /bdag gis dpal sbug tu bsdad khyod rang sgrol
dkar la tshe bsnyen cig gis gsung ba nas zla ba phyed gnyis tsam byas pa'i khongs su bogs 'byin pa'i zhi ba'i sbyin sreg dang bcas gegs med du grol/ gzhan yang 'di'i
sbyin sreg sde pa'i sku rim sogs rang gi bar chad zhi ba'i sbyin sreg brgya lhag pa song zhing / de bar la bsnyen rtags sam gang yin kyang zhag bcu drug song ba'i rmi lam
du/ thang yangs po 'jam la dkar ba'i sa gzhi la byang sems chos sku'i mchod rten/ sku gzugs kyi tsha tsha khri khrag du ma 'dug /de rnams la kunda ltar dkar ba'i na bza'
gsol ba gral la rim par bsgrigs zin pa de la mchod pa sna tshogs 'bul/ 'di

thams cad nga rang gi lha yin zer yid dga' dga' byed pa'i rnam pa byung ba dang gnyid sad/ bsam na de dus kyi dge mtshan du ma des lo brgya 'tsho ba'i rten 'brel mang po go
lags so/ /drug sgrags ldan pa rdo rje'i gur chen nang / /phyi rol mtshan mas ma gos kha ba'i mdog /lo brgya'i bar chad tshe sbyin ma des bsal/ /'chi ba'i grong khyer bdud
kyi g.yul las rgyal/ /de nas bya lo'i ston dus rang lo so lnga pa la rwa khrid mkha' 'gro snyan brgyud thun mong ma yin pa'i nyams khrid zab mo dang rgya ston gyi mdzad
pa'i zin bris/ jo gdan yon lhun gyis mdzad pa'i zin bris/ rgyal khams lo tsA ba ma Ni kas mdzad pa'i zin bris/ tsha ba rong pa shAkya rgyal mtshan gyis mdzad pa'i zin bris/
de rnams kyi steng nas 'khrid tshul zab mo re re dang / gzhan yang mtshan mo rgyu ba/ mtshan ma gyen bsgreng / rwa rtse'i rnal 'byor/ 'chi kha ma'i rnal 'byor sogs 'khrid
tshul du ma zhig thob cing rgyud thog nyams len la yang dag par sbyar/ de grol 'phral zla ba bcu pa'i tshes bco lnga la sngar gyi bsam gtan khang bu de nyid du rdo rje
'jigs byed kyi bsnyen pa mthar phyin par byas pa'i zhag bcu song ba'i srod thun gyi sgang la dngos su gzhogs g.yas na mar gzugs mi mngon pa'i gcan gzan sems can ma rung
pa zhig yar rgyug mar rgyug byed pa'i mdun pa shar cing / de la bred dngangs shin tu che ba rig pa mnan pas mi non pa sha rnams kyang g.ya' khyug khyug byed pa/ da ltar
rang had de langs na snyam pa'i zil bun ne ba had had dran pa 'tshor snyam byed pa zhig byung / dge sbyor tshan bskyed nas gang yong ba shog da lta rang za na yang zo

snyam pa byas bsdad/ rgyud nas 'jigs pa chen po 'ong zhes pa'ang cha 'dra tsam yin pa 'dra/ de nas srib tsam nas 'thung dkar de nyid mdun na yod pa gzugs mi mngon pa rkog rkog
zhes pa'i skad cig 'dug /'phral bltas pas dkar yol shubs bcas o dkar bas khyer 'gro'i 'dug pas raksha 'jigs su rung ba de skyon pas bzhag song / gzhan yang yi dam 'di
nyid la bsnyen pa thengs ma bzhi byas pa nas bzung da lta yan la 'di nyid kyi snying po 'bum phrag lnga brgya dang nyi shu kha 'thor song zhing / rtsa sngags nye snying
sogs la des mtshon pa'i 'bum phrag brgyad cu lhag pa song / gzhan yang yi dam 'di nyid kyi dkyil 'khor la sgrub cing mchod pa dang / 'jug cing dbang blang ba stong phrag
gcig dang bdun brgya kha yar song zhing / bogs 'byin zhi ba'i sbyin sreg zla ba bzhi sbrel ba dang gzhan yang skabs su ji snyed cig song / thams cad tshul bzhin du bris na
sngags par zhal gyis bzhes pa rnams kyi sngags grangs las mi nyung tsam song bas kun rdzob tu gyur dogs nas ma bris so/ /dang po'i mgon po gur gum gzhon nu'i sku/ /khyod
nyid dus 'dir srin po'i cha lugs kyis/ /bstan dang gdul bya'i snying la bde ba ster/ /khro rgyal zhal dgu pa des da dung skyongs/ /so ma pU ri mkha' 'gro'i pho brang nas/
/ral gri'i phyag mtshan rol pa'i rdo rje yi/ /'bum phrag bcud phyungs mkha' 'gro'i snying khrag 'di/ /bod yul bsgyur nas 'jam dpal rwa lo sogs/ /'khrul med brgyud pa'i
zhal 'od las 'ongs pa'i/ /mdo rgyud nang tshang ma lus hrul por ston/ /tshe gcig bcu gsum

sa de e ma ho/ /gzhan yang dpal gshin rje gshed dmar po dpal ldan chos skyong birWa pa'i thugs bcud skal ldan dbang po rab tshe gcig la sangs rgyas thob pa'i thabs gshin rje
gshed dmar po shin tu spros pa med pa'i de kho na nyid kyi 'khrid zab mo yang thob/ de nas khyi lo rang lo so drug pa la/ bstan pa rin po che'i spyi'i sbyin bdag rin spungs
nas gos sku zhing khams rgya mtsho'i rab gnas la zhabs drung yang phebs dgos gsung ba'i snyan gsan byung ba nas zhal bzhes mdzad/ bu rin po ches mdzad pa'i dus 'khor
mngon dkyil rab gnas sogs zhal spen gnang nas/ sa gar/ mchod gar tshun chad la bdag lta bus tha shal byas pa'i bskal pa bzang po'i mched po brgyad cu tsam la nyin mtshan
khor yug tu slob sbyangs bka' drin bskyangs nas khong du chud/ rang lo so bdun pa phag la rin spungs nas spyan 'dren gyi bsu ba bzabs mar bcas te gdan 'dren pa'i phyags
phyir phyin/ rab tu gnas bya'i lha tshogs rigs ldan yin pa dang / de mtshungs dus 'khor gyi steng nas phyi nang gi rten 'brel legs tshogs kun bsgrigs nas rgyas par gnang
ba'i khur bzhes mdzad/ de ltar cho ga rgyas par bsgrubs/ me tog 'thor bar rje btsun dam pa byams chen na phebs 'dug pa gdan drangs/ kye rdor gyi steng nas phyag nas khyug
tsam zhig gnang song / rten 'brel dang legs tshogs kyi rgyun thams cad ni la kha'i spang rtsi rlung gis bdas pa ltar song / rab ston gyi sha sna ni srin po'i pho brang ltar
'dug /gzhan yang bza' btung gi bye brag brjod kyis mi lang ba tsam

'dug mod/ de grol nas byams chen du rje dam pa'i drung du rdog dkyil bdun sogs gsan par phebs pa'i phyag phyir khor tsam phyin/ de nas nub chos lung brgyud nas dpal sbug ri
khrod du dge sbyor gang 'phel gyi rnal 'byor skyid pa'i rang ngo shes pa zhig byas so/ /e ma ya mtshan ltad mo ngo mtshar can/ /snyan pa'i ba dan 'brug sgra stong dang mtshungs/
/don gyi gtso bo nam mkha'i mtha' las bskrad/ /'bras bu lo tog mi zad rlung gis khur/ /grags 'dod rlung gis btegs pa'i gshog brgyang gis/ /ches mtho'i dbus na thun
mong bsil g.yab mdzad/ /mthar thug lam gyi skyel so gcig pu pa/ /lam zab bla mar snying nas 'dud do kye/ /de nas rang lo so brgyad pa byi lo gling log bde 'khrugs skabs
gnas gsar nas kyi phyag tu bo dong byung / gzims khang sogs kyi phyag nas kyi phyags phyir khor tsam phyin/ phar lam khro phu'i lha khang steng shod khyad 'phags bcu gsum
sogs gnas mjal yid ches par byas/ spyi sgos kyi bstan pa rgyas pa'i smon lam rgya cher byas/ rim par myug tu phebs zhal ngo rnams la sku 'brum bzhes/ de 'dra'i sku rim
sogs kyi ban ling la rtse rang du bsdad/ bsnyel gzhi rnams rim pas dngas/ zhabs drung tsho slar bo dong la phebs song / bdag gi sngar gyi bsam gtan/ khang bu nyid du mtshams
bcad rgya shin tu dam par byas bsdad pa'i dus snga ma bo dong la khor tsam yongs pa'i skabs su gnas mjal sogs byed pa ni ma byung / de'i dus kyi rmi lam na bo dong du
sleb nas kun ra chen po zhig 'dug pa de na gzhan

skye bo'i rgyu 'grul dang 'du 'tshogs sogs ni ye mi 'dug /khyams stod de na khri dpang mtho dman mnyam po byas pa'i khri du ma zhig dang / gzhan khor yug tu gdan bkod khad
de byas pa zhig 'dug /de na dkon gnyer yin zer ba'i ban btsun mdog smug po brjid chags pa zhig 'dug pas/ khyed rang khri 'di 'dra zhig la myur du 'god rgyu yin zer/ he he
bdag la 'di 'dra gang nas yong byas pas/ de 'dra ma zer byed dgos pa yod de khyed rang gnas mjal 'di tsho yang mdzod zer/ gnas de'i phug na sgo legs po zhig 'dug pa phye
byung / bdag gis kyang phyin bshags na sa la pus mo nub pa tsam 'dug /phyag 'tshal ba bzhin ni ma byung snga ma mthong tsa na bu mo gos dkar khra gyon pa 'dra 'dra lnga
'dug /slar de rnams gar song ni ma shes/ sku rang gang na yod byas pas ma gzigs lags sam/ 'di na lags zer ba ltar bltas pas gtso bo'i sman sku bstan byung bas baiDUrYa dngas
pa'i mdog 'dra ba dre'u zhon pa be con thod khrag thogs pa 'dra 'dra lnga 'dug /dkon gnyer khong gi rten bshad kyi rnam pa zhig byed kyin 'dug kyang cung mi mthun pa
gda'/ de nas gnyid sad tsa na ci yin nam bsam pa ma gtogs kha rog bsdad/ de grol nas slar drung la 'di 'dra byung tshul zhus pas khyod kyis dmag zor ma mthong 'dug pa rgod
bro gsung dgyes dgyes ci yang gnang / rmi lam dang mngon sum gyi khyad ma gtogs rigs lnga char de kho nar gda' gsung / slar de lo gnas gsar gyi phyag tu po dong byung /
bdag kyang zhabs drung phyag phyir yong dgos shar/ de nas bla ma thugs rje can de'i phyi nang

gi rten 'brel legs tshogs mang po dang bcas byang chub sems dpa' sems dpa' chen po rgyal sras rin po ches byin gyis rlabs pa'i khri chen po gsum gyi nang nas rta ra bla brang
zhes phyi nang stong nyid du yod pa de nyid byed dgos pa byung zhing / de nyid zhabs stegs seng ge'i khri la ci yang mi shes bzhin du sdod dgos pa byung ste/ bsams na
sngon gyi rmi lam kho yang bden pa e yin/ lar rmi lam 'khrul pa las ma 'das mod/ phyis gnas mjal byas pas gtsang khang de na sngon gyi nas sogs ni yod pa tsam las mi 'dug
/gang ltar lha de yang dre'u zhon pa zhig las mi gda'/ phyis rjes gnang sogs chos skor gyi gsol ba btab kyang ye ma byung / khyed rang gis mthong ba tsam gyis mi chog gam
gsung ba des chog pa yin nam bskang gso sogs byed pa ni ye ma byung / sngon gyi lha des sngon du lung bstan stsal/ /mngon sum gsal nas mngon du gyur pa 'di/ /dngos kun
gsal gzigs dngos byon bla ma des/ /dngos por dril nas dngos grub ya mtshan gnang / /yang bsnyen pa de nyid kyi zhag kha yar song ba'i rmi lam na/ zhabs drung chibs pa zhel
le ba zhig la chibs na bza' hrul le ba bzhes/ zhal cung zad nongs pa tsam mdzad nas phebs byung / bdag gis phyag 'bul byin rlabs zhus/ sku rdab yong ba 'dra zer ba zhus
pas cang mi gsung bar phebs song / gnyid sad byung bas sku dog chen po 'dug pas zhe blo ma bde ba'i mthar thug pas ji ltar drag snyam pa ci bya la 'das/ da gzhan thabs gang
byas kyang bzhugs pa'i

tshan min pa 'dug /rje btsun rigs 'dzin chen pos gdan bzhugs kyi gsol 'debs shig byung na sku dog las grol ba 'dug snyam/ rmi lam gyi gnas tshul sde par zhus pas/ rje'i drung
gi mtshan rtags dga' mo mang 'dug pas/ chu bo ri la 'phral du pho nya btang ji ltar zhus pa ltar/ yi dam mang po la sbyar ba'i gsol 'debs shig gnang byung bas sku tshe'i
bar chad bdud sde las de nyid du grol ba yin no/ /rmi lam la nges pa ci yang med pas dga' bar zad do/ /de nas glang lo so dgu pa la sde pa'i sku rim la myug gi rtser bzlog
chen bzhi'i nang nas/ kha 'bar ma zla ba sbrel nas nyin re la tshar gnyis re 'chag med btang / de grol ba dang sde pa'i thab chen po dong la 'degs pa gnang / zhabs drung
yang phebs bdag la yang 'gro gsung ba'i bka' bkod byung / nan gyis zhu grol zhus kyang ma gnang bar phyag phyir yongs/ de lo 'bri gung zur pas spyan drangs pa'i gshin
rje gshed du ba dum bu la brten pa'i dmag bzlog byed dgos pa 'dug pas byed mi chos rje bsod nams chos 'phel gyis gsung ba dang / de'i bca' gzhi sogs kho rang gis shes kyin
yod gsung ba'i phyag dam zhabs drung gis bsam rtse nas phebs/ de 'phral bcas gzhi rnams gang rtsol byas zhag bdun mtshams bcad rgya shin tu dam pa zhig byas dgug gzhug
dang sngags rtse gcig tu 'dren pa'i dus zhag bzhi song ba'i srod la gnyid du srib tsam song ba'i rmi lam na tshag tshag ces pa'i sgra zhig 'dug /de'i rkyen gyis gnyid sad/
yang dngos su tshag sgra shin tu che ba byung bas zla bo la thog 'di ji ltar

byas pa yong ngam byas pas/ gdung 'bred gtubs su chag byung bas nyan ka btsugs nas bsdad/ mal da lta spos pa drag zer ba mang po byung / thog rdib nas shi yang de spos na de
'dra las skyag 'byung chung ba med snyam de ga mnan nas bsdad/ de'i sang nyin snga thun gyi dus su sla nga sha gsar pa'i 'bus khrig gang 'dug /ji lta bu yin nam mig 'khrul
ba ni min nam/ khyi thod ni skam po yin/ gzhan ma rdzas rnams la de 'dra byung dogs med 'dug snyam spyi mong gi yog thos khyi thod phyin kha log tu dkrugs skor ba nang
skor byas/ da 'bu 'di rnams ma bsal na ni 'chi ba 'dug /bsal na ni sku rim gyi rtags bzang ngan ji ltar yin mi shes pa 'dug /gang ltar sla nga dug shing gi mes dal bus
bsregs/ mig btsum ste bla ma'i thugs dang sems can rnams kyi shes pa rang sems gsum dbyer med du bsres nas stong nyid du zim me lhod de bzhag pas/ de'i ngang nas 'bu rnams
ni 'ja' yal ba ltar song nas ci yang mi 'dug /me gtong ba'i zla bo de na re de lta bu'i cho 'phrul ni shin tu bred/ 'a rdzi zer lta mi nus par bros song / de nas mis ma
mngon par sa mtshams su sbas pas pha rol gyi dpung yan lag bzhi pa'i tshogs de ni char med kyi 'brug bzhin du rang dngas su song / rang phyogs bde skyid kyi bsgo skal thob
pa de yang 'di lta bus sbyor ba'i stobs nus su mchis/ de nas zla phyed tsam na tho rengs kyi dus gnyid du song ba'i rmi lam na/ bo dong e'i rdzong nang nas bud med gzhon
nu mdzes shing brjid pa rgyan dpag tu med pas brgyan pa/ phyag

na mdung dar sna lnga du ma thogs pa zhig 'thon nas lcags ri'i rtse na tshur khor re 'khor ba dang lha rgyal gyi sgra tshangs pa'i gdan man chad mgul nus pa dang / dar 'phyar
gyis nyi ma 'grib 'gro ba tsam byed kyin 'dug pa'i ngang nas gnyid sad/ bsams na dpal ldan dmag zor rgyal mo dgyes pa'i tshul gyis g.yul las rgyal ba'i rtags yin par go
/de nas zhabs drung yang phebs byung / 'phral du shog gsung pas de 'phral phyin/ khyod kyi ma bsdad kyang tshab byas te/ rtse gcig tu sku rim la 'phungs 'tshub drag chen
po byung 'dug ste mal yang ma spos 'dug pa sgor ma nas legs tshogs kyi dpe thub pa byung 'dug gsung / sku'i na bza' bzhes 'phro de 'phral gnang / dgyes dgyes kyi zhal ta
mang po dang lhan cig sbags nas stsal bas blo bde phugs su phyug pa'i sprang po skyid do/ /de nas rang lo bzhi bcu pa stag lo zhabs drung dpon slob dpal zha lu gser khang
la thegs song / bdag la bka' lung khyod rang khams la 'gro dgos pa 'dug pas khams gsum dbang du sdud pa'i phyir dpal tshogs kyi bdag po'i bsnyen pa byed dgos pa de bzhin
gyis gsungs nas zla ba bcu gnyis pa'i tshes bco brgyad la rgyal phur byung ba dang bstun nas mtshams bsdams/ spyir khams gsum dbang du sdud pa'i dmigs pa lhag par gang
dbang du bya ba'i gdul bya'i tshogs dbang du byed pa'i dmigs pa 'di ltar mdzod gsung bslab bya thun mong ma yin pa rnams mthar phyin par gnang / bka' lung bzlog tu ni ma
bde khams la 'gro 'dod pa'i zhe blo rtsa ba nas

ma byung / dbang sdud kyi dmigs pa khams dang gzhan zhig 'phos te byas pas/ gang bsams de nyid 'phral du sngon du gyur pa zhig byung ba 'og tu 'chad/ thog mar bsnyen pa'i lha
bde mchog nas gsungs pa'i dpal phyag na rdo rje 'byung po 'dul byed kyi hUM bzhi pa la zla ba bzhi mtshams byas/ mtshams nang de nyid du zhabs drung phebs byung / yang
rgyal dang phur bu 'dzom pa'i nyin phyag bris mdzad nas tshogs bdag gi sku thang gong gsham zla gam zhal sprod kyi dkyil 'khor gtor ma bshom lugs kyi dpe chung dang phyag
nas tshun grub pa mdzad nas gnang / de nub nas gza' skar dang bstun tshogs bdag la bsnyen pa zhag nyer gcig byas gegs med du mthar phyin/ thun mong ma yin pa'i bris skus
gtsos pa'i rten rdzas de rnams phyis su rje btsun dbon rin po che'i phyag tu rten 'brel bsgrig pa'i phyir du phul/ de bzhin legs tshogs gong 'phel du song / lar bsnyen
pa gang byas kyang gegs kyi rnam pa gang yang 'ong ma myong ba dang / lhag par 'gab 'dre gnon pa sogs kyang ma byas/ gang ltar nged rang tsho'i brgyud pa 'di la brgyud 'dzin
thun mong ma yin pa bdun tshun la tshogs bdag gi bsnyen pa byed na 'gab 'dre gnon mi dgos pa'i zhal bzhes rdo ring rin po ches mdzad 'dug pas 'di gcig pu'i sku drin la
khyer ba'i thabs ma mchis so/ /brgya phrag 'tsho ba'i lus blangs dpag med kyi/ /dus kun lus srog 'byor tshogs ma lus kun/ /grangs med gcig tu bsdoms nas phul na yang /
/drin la khyer thabs bral lo mkhyen brtse'i dbang / /lugs gnyis 'dod

dgu'i drin gyis dus kun bskyangs/ /phyi nang rten 'brel ma lus khyod kyis bsgrigs/ /khams gsum srid zhi'i rgyal srid mi zad pa/ /'phral dang yun gyi dge mtshan du ma kun/ /nam
mkha'i mdzod bdag glang chen gdong pa can/ /bcu gnyis phyag gi dpal 'byor rgyas par spel/ /bden gnyis don mtshon zhabs 'og ne'u le/ /nor bu'i 'phreng ba ma chad rtag
tu skyongs/ /de lo rje btsun rdo rje 'chang blo gsal rgya mtsho zla ba bdun pa'i tshes bco lnga la chos dbyings su phebs/ bdag cag ltos bcas kyi dpon slob rnams kyis gsol
'debs la yongs/ bdag gis rdo rje 'jigs byed kyi dkyil 'khor zhal phye ba'i slob dpon gyi tshul byas/ zhabs drung tshogs chen gyi dbu la phebs/ bstan pa la rten 'brel bsgrig
pa'i phyir legs tshogs 'gran pa'i khungs byas kyang bstan pa nyams 'gro ba'i rtags kyis don rnams ma 'grig pa zhig byung / de nas rang lo zhe gcig pa yos lo grang chen
nas zhabs drung du 'dod chos zhu mi rje btsun bla ma'i bu slob dge ba'i bshes gnyen kha yar byon pa rnams la mgon po che chung gi phyi nang gsang gsum gyi 'khrid dbang
lung rjes gnang dang bcas pa/ nA ro mkha' spyod kyi byin rlabs 'khrid tshul gnyis dang des mtshon pa'i zab pa dang rgya che ba'i chos tshul rgya mtsho lta bu'i zla ba dang
po'i nang du dpal grang mo che nas bshes gnyen mang po sku gzhogs la byon 'dug pa rnams la chos 'dod kyi dbul ba bsal ba dang / lhag par dge slong 'od zer ba dang bdag
nyid la thun mong ma yin pa'i zab gnad kyi gsung gi bdud rtsi du ma zhig gnang / de nas zla ba lnga pa'i

nyer gcig la rje btsun thugs rje can de nyid chos dbyings su phebs/ las ngan can gyi dmu rgod ma rungs pa bdag cag sogs ltos bcas rnams mya ngan gyi khang bur smre sngags kyi
cho nges 'bod cing shul du lus/ de nas sde pa bstan pa'i drung gi zla ba de ga'i nyer gsum la zhal ngo tshang ma bsags nas 'jig rten gyi phyi mo'i zhal ta la/ slar mchod
pa rnams dang mchog gsum la bsod nams kyi tshogs gsog tshul/ dpon po'i zhal 'dzin/ g.yog gi skyong lugs dgra 'dul lugs/ gnyen skyong lugs/ mnyam po'i 'grogs lugs sogs
mdzad pa'i zhal bkod dpyis phyin par gnang nas sku mtshams kyi rnam pas bsnyel ba'i tshul bstan nyer dgu la zhabs drung de nyid kyi phyags phyir 'di snang gi phun tshogs
kun bor nas 'bral med du phebs/ de lta bu'i mchod yon ni ma bzhugs/ rang yang 'cham yams shig byung nas 'chi la thug ste/ de phyin nga rang yang gdul bya'i zhing khams shin
tu zhal mthong gsung gi bdud rtsi thos skal ba can zhig a yong da lam shi na legs snyam bdog pa'i dngos po gang yod dge 'dun gyi phyag tu phul/ 'chi ba la blos blangs
nas gsol ba 'debs pa'i khungs byas gzims khang byang na sdod pa'i skabs su bla ma drag po phyag bco brgyad pa'i bskyed rim gyi rnam pa byas sngags shig 'debs pa'i skabs la
sdug gnyid kyi rnam pas nyin cung zad cig gnyid la srib tsam song ba'i rmi lam na/ sde pa a bstan drung gi gzims chung gi zur 'phyong na spre'u thog tshad gcig 'gyur tsam
gyi gzugs byas pa/ spu rtse la 'od zer sna tshogs 'phro ba rgyan du mas

brgyan pa'i gzi brjid lta bar mi bzod pa lta bu zhig 'dug pa de bdag gi rtsar rgyangs te mchongs byung bas/ bred dngangs shin tu che ba zhig gi ngang la lag na sngags 'dren
pa'i 'phreng ba raksha 'jigs su rung ba de 'phyar nas skyon pas/ mdun gyi zhal ba la cag sgra dang bcas pas phog byung bas gnyid kyi rnam pa de had de sang byung ba nas/
spre'u ni mthong sa na mi 'dug /zhabs drung de lta bu ni ma bzhugs/ rmi lam yang de 'dra ba las gang yong 'khrul pa rgya 'byams pas lan mod/ gang ltar rgya 'dre ma rungs
pa drag shul can zhig ni yin pa 'dug /da snga yan du 'dre gdon gyi gtses pa yong ye ma myong zhing / ltos bcas kyi skye 'gro gang de la nged rang gi srung ba'i sbyor ba
byas pa kun la gnod pa mi yong zhing / bgegs gang yin de las 'phral du grol ba ni kun gyi mig sngar phebs pa 'di lags/ lar 'dzam gling chos kyi nyi ma de nyid bde skyid kyi
dpal 'phrog pa'i phyir du zhing 'di nyid mun pa'i gling du byas nas chos sku'i dbyings su phebs/ rtag 'dzin can gyi zhen pa bzlog pa'i phyir du me tog gi char nyin mtshan
sbrel nas kha ba babs pa ltar mdzad nas gshegs/ rje btsun nyid kyi ye shes kyi gzigs pa dam pa rgyun mi 'chad mnga' ba los yod/ las ngan can bdag cag rnams tshogs gcig
tu 'dus pa'i dus 'dir khyed kyi thugs rjes gtong ba phod pa snyam dran med du brgyal/ yang dran pa gsos tsa na bsam bzhin mchi ma ni ri gzar gyi chu ltar du 'bab/ lag pa'i
thal mo ni mgar ba'i lcags tho ltar brang la 'thab/ kye hud khyod sku mthong ba dang

khyod gsung thos pa'i dus dang ni bral/ khyod kyi thugs rjes mi gtong ba zhig mkhyen snyam re zhig sems kyi 'gyu ba 'gags par gyur/ lar khyed kyi thugs rjes bslus pa ma yin
mod/ las ngan can bdag la mos gus kyi yu ba med pas lan gda'/ spyir bstan pa'i nyi ma khyed nub pas sems can gyi bde skyid nub par gor ma chag /da skyid po yod pa'i bya
ba ni gang yang mi 'dug /cung zad 'chi ma thub na rgyal khams su snang zos gang bder lus ngag yid gsum 'chi ba la phan pa'i chos gdengs thob cig byed snyam pa'i zhe bcad
byas/ rin thang med pa'i sku gdung nyid ni bdag lta bu ni bsod nams dman pas phyags phyi ma grub/ 'on kyang mchod sprin rgya mtsho'i dbus su bzhugs su gsol nas/ gsol ba 'debs
pa'i dkyil 'khor bde kye gsang gsum/ gshin rje dmar nag /kun rig /mi 'khrugs pa/ sman bla/ nA rag dong sprug sogs dkyil 'khor du ma zhal phye nas gnang gin 'dug /bdag
nyid bsod nams kyi mthu dang bral bas ma thub kyang / lus ngag yid gsum rtse gcig tu byas nas gsol ba btab/ de nas ma shi tsam nad kyis grol nas sde pa'i bka' lung dngos
yin gyi khungs byas/ blos longs pa ni skad cig kyang ma byung / zhal ngo rnams ni bkra shis sgang la phebs song / bdag gis bla brang dkar por bsdad/ sbrul lo zla ba bcu
gcig pa'i rang lo zhe gsum pa ma rnam 'tsho por zhabs drung rig 'dzin chen po'i drung du gsung chos zab mo mang dag 'dod chos bka' drin bskyangs/ zhabs drung sku mtshams
gnang ba'i phyag g.yog byas zla phyed mtshams

shig byas/ de bar la A tsarYa zer ba'i phyag g.yog ngan pa dam pa nyid la yang log sgrub dang skur zhus kho na byed pa zhig bdog pas/ kho rang gis mchor yab 'dra mo zhig byas
kha ngan gyi dgra g.yabs/ gnas gsar nas kyi sku gsung thugs la phog pa'i rnam pas/ kho ni rang srog rang gis bcad de tshe'i dus byas/ de 'drar brten pa'i nga yang gnas
gsar ba'i mi ngor song ba nas gnas tshul ngan pa de'i rkyen gyis bdag gis kyang myug la log pha rgod sku drin can de'i sku gdung zhugs la 'bul ba sogs kyi zhabs tog byas/
shing skam rtse 'dzegs grogs ngan shugs kyis spun/ /gnas dang dam pa grogs bzang drung nas phyung / /rang yul bdud kyi btson rar yud tsam bsdad/ /dug gsum kha rlangs 'byung
bzhi lus nyid la/ /ma rungs bzhi brgya rtsa bzhi'i nad kyi mtha'/ /dran pas gso ba 'joms pa'i rgyu las grol/ /snyigs dus bskal ngan 'tshogs pa'i zhing khams 'dir/ /chos
kyi nyi mas mun rum kho nar byas/ /kye hud snyigs dus bstan pa nyams pa dang / /'gro kun skyabs dang bral bas sems nyid 'phyo/ /e ma chos kun sgyu mar ston pa'i 'jigs
gzugs la/ /'khrul pa'i snang bas gdon du mnar ba de/ /bltas na rang sems chos skur ston pa'i gda'/ /yin par ngo shes skad cig de nyid la/ /bgegs dpung dpung chen phyi rol
grags pa'i gzugs/ /gzugs stong stong par ston pa 'brel ba'i lam/ /lam mchog mchog gi skyabs su khyod kyis bstan/ /bstan pa'i mod la la mor mkha' spyod gshegs/ /de nas rang
lo zhe bzhi pa rta lo bo dong la yong dgos gsungs nas rta

bsu phyag dam nan chags dang bcas phebs byung bas phyin/ sleb 'phral byang gter gyi spyan ras gzigs nyon mongs rang grol gyi sgo nas skye bdun sgrub pa byed dgos gsung / de
ltar zhag bdun tshul bzhin du bsgrubs pas sgrub gzhung nas bshad pa'i 'phel rgyas dang / bla ma dam pa'i thugs rje'i rtags rab 'bring cha tshang tsam byung / mkhan bslab
gsum nas kyi dbu mdzad pa'i der 'dus pa'i tshogs la sgrub dbang rgyas par phul/ de lo mkhan po'i 'os rigs 'ga' re yod pa 'dug kyang / zhal ngo 'ga' zhig gi thugs bzhed du
song / bslab gsum nas la mnga' gsol mdzad/ bdag nyid ni rgyal khams su snang ba gang bde byas 'dir snang gi dgon pa dang / dpon la brten pa'i bya ba las rje btsun thugs
rje can de nyid la snying nas gsol ba 'debs pa la dga' snyam pa'i zhe bcad thun mong ma yin pa byas/ dgon gzhis kyi re ba blo las 'das kyang sngon du mtshams shig byas pa'i
dus khams kyi gdul bya'i zhing khams dang / 'dzin dka' la phan thogs chung ba'i stag ste nyid go 'phos byas pas lan pa 'dra/ zhal ngo rnams kyi bka' lung tsha drag bzlog
tu cung ma spobs 'jam dbyangs 'khon gyi gdan sa stag ste bla brang byed dgos pa byung / gang ltar de nas bzung lo brgyad tsam bdag bzung byas/ bya lo rje btsun thugs
rje can de'i dgon rnying phra bo la zhig gsos byas/ gnas der sde pa'i sku rim la mtshams byed dgos byung / bla ma drag po'i mtshams lo gcig byas mkhan drung gsung ngag cig
gnang gin 'dug pas

de la bar chad byung dogs yin pa 'dra/ gang ltar dgon chung sdod yul skyid la dge sbyor 'phel ba nyer 'tshe dang bral ba zhig bdog pas stag ste byed rin byin po dgon pa der
bsdad/ rang lo lnga bcu pa byi lo gling log yun ring la dos drag pa byung / gnas gsar nas kyang bo dong dang 'bral la nye bar 'dug /de la brten bdag gis kyang nyin mtshan
ngo mi shes par byang pa'i sgar la phyin pa'i 'bras bu bo dong ni ma byung / bkra shis sgang gi ston bzhes gang yod dang phyag rdzas sogs rgyu dngos phyi nang kun la zegs
'thor ye med par phyag tu phyin/ de nas sde pa'i zhabs rjes 'breng ba la ni stag ste ma 'phrod pa nas grol cha zhus/ de skor gyi gtam yi mug la bya ba'i thebs bral ba
mang dag yod kyang dgos pa'i don dang bral bas ma spros so/ /yi mug brjod tshig gtam nyid mang na yang / /don 'di phyogs la dgos med rgyab tu bor/ /lugs gnyis 'brel ba'i
dbon dang de ring bral/ /rgyab dpung blo gros 'dzom yang bslu bar nges/ /gnas bzang dam pas byin gyis brlabs pa'i sa/ /phyi nang 'tshe ba'i bdud las rgyal ba der/ /rtse gcig
bla ma sgrub la gzhol ba po/ /phyi ma don gnyer rnal 'byor ku sA li/ /de bas rtsis dgon pa de yang ring du spangs/ /de nas nga gcig pa glang lo sde srid bkra shis stobs
rgyas drung gis shog phebs pa nas ngam ring la phyin/ zla skor tsam 'dir snang gi gnas tshul la ma chags par rtse gcig tu thun bzhi'i dge sbyor 'chag med rnams gong 'phel
byas bsdad/ sde srid la chos lung byang rtser tshe dang sgrub pa mnyam pa zhig sku rim la gnang dgos

zhus pas ma grol de ltar byed na theg mchog gling du sdod gsung ba la/ bdag spun gnyis kyi chas sogs sgor ma nas dka' ba'i gnas su 'dug pas mi nus tshig sbyangs zhus/ de rting
slar yang gong ltar zhus pas nga sde srid cig gis mi gnyis kyi lto gos rang 'byor yong gsung bka' drin stsal kyang / don la nu bo de lugs gnyis gang la'ang rtsi med blang
dor dang bral ba zhig 'dug pas/ phugs su rang yang byed dkar song dogs nan grol zhus/ de skabs lha sa nas phebs 'dug pas tsha zhang bka' gros mdzad/ lha sa dgon pa byed
dgos tshul phebs kyang snyigs dus kyi bla gzugs kyis dmyal ba'i rgyu sgrub pa las mi 'dug pas/ de phyin lto phyi gang phyid byas snang zos gang bde dga' snyam gnang ba
zhus pas ma grol/ 'on kyang dpon khang du sdod pa las gang yang drag bsam khas blangs/ lha sa nas bsu mi gnang byung bas phyin/ sde srid bka' lung dang / lha sa nas rnam
dpyod 'jam dbyangs la 'gran brdo ba'i dgongs pas phyi nang gi legs tshogs spel ba'i slad du zla ba gnyis pa'i tshes bcu gcig la rgyal dang phur bu 'dzom pa'i nyin par g.yag
mi pham bla ma'i gdan sa nor bu chos lung gi khri la bkod/ mang ja dang khri ston sogs bzabs ma gnang / gzhan yang skya ser kun gyi khrod ni dpal 'byor legs tshogs rgyas
par spel ba sogs yang dag byung / lha sa nas kyi sde srid 'jigs bral dkon mchog rgyal mtshan bzhugs pa dang mjal/ nyon mongs rang grol la sogs pa'i gsung gi bdud rtsi
mang dag

bka' drin bskyangs/ btsun khral zhig gnang 'dug pas dam pa de nyid kyi mkhan po dang / bdag gis las slob byas te zhag grangs nyi shu bgrangs pa la bar ma dge tshul gyi sdom
pa phog /bstan pa rin po che dar zhing rgyas pa'i smon pa rgya cher sgrub cing dar rgyas kyi 'go btsugs pa yin no/ /de nas nga gnyis pa stag lo chos lung du kye rdor gyi
dbang dang mgon po'i phyi nang gi rjes gnang thun mong ba sogs 'dod chos zhu ba mang po'i re ba bskang / sde pa'i ban tshang pa zhes skad kyi 'byon pa ku ru dang mnyam pa
rtags su bkod pa la rngam sems me ltar 'bar ba chu nang gi rdo bzhin du gnas pa rnams kyi khrod du/ sde pa'i sku rim la mi mthun bzhin du mgon po'i gtor bzlog cig byas/
'di'i gtor bzlog gi gzhung dang bla ma mkhas pa mtshan nyid dang ldan pa rnams kyi zhal shes brgyud ldan rnams kyi phyag bzhes mthong brgyud dang bcas pa la/ zor gtor zur
gsum par byas te de mthun skyed chog sogs zangs gri can la byed la/ de rnams mi ldan pa'i phyir phyag len gya tshom dang rol mo'i 'ur sgra gang che dang skad yod pa gtso
bor byas pa'i rgyu mtshan mdzad pa rnams dang stabs cig tu byas te pu tra'i rtag gtor de nyid 'phangs pas/ skyes pa rtsal chen gyis mda' 'phangs pa ltar mig gis mthong
tsam du song / /de nas kyang me dpung ri klung kun gsal ba lta bu'i 'od dang bcas nas song bas/ der yod pa rnams 'di lta bu ni nges par mgon po 'grub pa'i rtags zhing bcu
sgrol ba la gcig tu dpa' ba yin pa 'dug zer bdag la yang da snga ci yang mi shes shing ro za ba dang

chos brgyad slob dpon man pa med kyang / de nas cung drag tu song mod/ 'on kyang de phyogs na chos 'dod kyi gang zag ni nyin mo'i skar ma tsam du zad do/ /de nas byang chub
sems dpa' zla ba rgyal mtshan gyi dgon pa sa bzang du 'phags pa spyan ras gzigs kyi dmar 'khrid tshem bu lugs zla ba tsam bskyangs/ der btsun ma kha re la 'khrid kyi skabs
bsnyen rtags byung ba yang mang po dang / lhag par byis pa lo bcu gcig 'gro ba zhig 'dug pa de nyin re bzhin chos rar yong gin 'dug /ngo sprod kyi skabs na mar la sleb
pa'i dus su sems kyi kha dog dang 'gro 'ong gnas tshul dris pas 'khrid pa rnams la smra ba'i yul dang bral nas mi 'dug /byis pa kho na re sems ni kha dog dkar po'o zer/
gang na gnas byas pas res 'ga' ni pha ma'i rtsar sleb 'a mo 'di ru sdod kyin 'dug /sdod lugs ji ltar byed kyin 'dug byas pas/ bla ma rang zer ba ltar had de chod de sdod
kyin 'dug zer bzhad gad theg pa byung / gang ltar byis pa de nyid la nyams rtogs mang po byung 'dug pas ya mtshan che ste lam 'di la skye ba sngon nas sbyangs pa'i las 'phro
can zhig yin pa 'dug pas skye ba 'di nyid sngon las phran bu ma zad pas blangs 'dug /de nas yun du ma song bar rus pa la 'ja' dkar po dang bcas po ta lar bzhud do/ /sgrub
sde der nyon mongs rang grol gyi sgrub mchod kyi dge rgyun btsugs da lta'i bar du'ang rgyun ma nub par yod/ de nas rje btsun padma rgyal po dbus nas ngam ring la phebs
laM lha sar spyan 'dren zhu ba gnang / bdag gis kyang yang tig

gces sgron gyi 'khrid thugs sgrub 'bring po'i dbang sogs gsung gi bdud rtsi ji snyed dang / dger gyi brtag gnyis dang mtshan brjod snga 'gyur gyi lung sogs 'dod zhus mang po
bka' drin bskyang / de nas phebs dus bka' lung la 'dir snang gi bya ba thams cad chu shing gi snying po ltar nges par mdzod/ dge sbyor gang 'phel dang bstan pa la gang
phan sems can gyi don ci nus gyis/ dang yang sngon gyi smon lam gyi dbang gi bkra shis stobs rgyas pa la phung po 'di sprod dgos pa yod pas 'chi ba la 'gro gsung / bka' lung
yang la brjed pa med pa 'ga' zhig phebs byung bas bdag gis phyag btsal te de lta bu'i bka' lung mi phebs pa dgos/ bstan pa nyams dma' ba dang sems can sdug pa'i dus bstan
'dzin gyi skyes bu rnams bstan dang skye 'gro'i don la dgongs nas zhabs pad brtan dgos zhus pas/ khyod blo ma 'chi da lo ci la thug kyang 'gro gsung gsol ba ma thebs/
sde srid la yang legs nyes kyi lung bstan mang po gnang gin 'dug lhag par lha sa nas la khyod kyi dbon po 'di la rang gi rnam shes la rang dbang 'dus pa zhig mi 'dug pas/
lugs gnyis sgor ma nas khyod rang yang byed lugs mdzod gsung phyi mo'i zhal ta mang po phebs/ ngam ring du zla ba brgyad pa'i nyer gsum la ayon mkha' 'gro'i gling du byon/
u dum wA ra ltar dkon pa'i sku gdung rin po che de nyid sde srid la bzhag /thugs rje'i gzigs pa rgyun mi chad du yod pas gsol ba snying nas btab/ lar bod 'bangs sdug
bsngal gyi nyen dus dam pa de lta bu ma bzhugs pas sems can

gyi bde skyid nub par gor ma chag ste las ngan can bdag nyid kyang bskal pa'i yang mtha' 'dir skyes/ dam pa nyid kyi gsung gi bdud rtsi ni chad/ khyod sku mthong ba'i dus dang
ni bral nam zhig khyed nyid bzhugs pa'i zhing khams su gdul bya'i tha mar skye ba'i gsol ba khor mor 'debs pa 'di lags/ de nas rang lo nga gsum pa yos bu la 'dar grang
mo che nas sngon gyi zhabs drung du mched po 'dras gtsos pa'i kha re byon byung bas rgya dang mon gyi dpes/ bshes gnyen de rnams la so sor thugs bzhed dang bstun pa'i rwa
khrid nA ro mkha' spyod sogs zab chos mang po phul/ zla ba lnga pa'i tshes bco lnga la rje btsun rdo rje 'chang blo gsal rgya mtsho'i sku gdung rin po che la mjal du yongs
spyi sgos kyi bstan pa rgyas pa'i smon lam yid ches par btab/ mched po blo gsal bkra shis pa'i gra khang du zhag lnga bsdad/ rtse nas gzhis len sogs brtse skyong zab
mo gnang / de skabs khro bo bcu'i rjes gnang dbang tshar gsum byas/ rje dbon blo gros legs bzang pas grwa khang du snod ldan kha re la mkha' 'gro lha brgyad kyi rjes gnang
byas pa'i tshe/ de snga yan chad shin tu dkon pa la ye shes phab pa dang mnyam du char pa'i rgyun yid ches nges babs/ zang zing gi bsnyen bkur yang mang po byung / rje
bla ma'i bstan pa rgyas pa'i 'go btsugs/ slar lha sar log rje btsun 'jam pa'i dbyangs kyi nyer gcig mchod pa rgyas par bsgrubs/ yang zla ba drug pa'i nang du grang chen
pa 'ga' zhig phebs byung ba rnams la rdo rje 'jigs byed kyi smin grol cha lag dang bcas

pa phul/ de nas sde srid sku mched thugs bzhed so sor gyes/ lha sa nas kyang rta brgyugs me tog yar ba ltar song / rdzong dang phyag rdzas bu rta kun dbang med bzhi mdo'i rtswa
bzhin dor nas bzhud/ skya ser gyi khul nas pho rus kyi gzhung 'then mkhan mang dag 'dug kyang ri bong gi cal dang mtshungs pa'o/ /zhag bdun gyi bar la rdzong du bsdad/
na bza' mchod rdzas dngos po drag pa'i rigs rags pa phyag tu 'bul mi rdzong bda' byas/ rang ngos nas phyi nang gi rgyu dngos la bslab pa'i rtsa ba ngos zin par byas nas
skyon gyur gyi rtog pa ye med/ dpal ldan rtse pa sku drung zhes mi lus la rngam sems me ltar 'bar ba'i srin po'i gzugs de nyid sde pa la rdzong sogs 'jags gnas zhu bar
gtsang la gnang ba don de nyid phyi nang log tu sgrub nas byon byung sde pa ma bzhugs phyin mchod khang 'di khyed bla ma yin pas rtsis bzhes gsung pa la/ bdag ni btsun par
khas blangs pa yin pas ma byin pa'i dngos po se ba tsam yang mi dgos byas pas 'o na de tsug yin zer nas mchod khang gi gtsos dngos po drag pa phal che ba bsdus song ngo
/ /gtsang nas mi sna sprel po byon rdzong chen phyi nang thams cad rtsis sprad/ dngos po'i rigs thams cad ni de 'phral sprin tshogs rlung gis bdas pa ltar dengs song / de
nas slar yang mi sna bskyar ma byung bas/ bdag dang cha zhabs skya ser kun la dpon chen gyi rdzong 'di lta bu'i phyi nang gi rgyu dngos thams cad khyed rang g.yog rigs
gros byas kyis bzas pa yin zer ba sgyur sgyang mang po byung / gzhan ni gleng mi cang mi 'dug /bdag gi lugs gnyis

gang gi khrims 'phrad mdzad kyang bdag skya ser rnams la 'khri ba rtsa ba nas med/ sngar byon pa'i mi sna tsho la rtsis 'bul mi bdag yin/ dngos po'i rigs 'di 'dra byas tshul
rim pas bsnyad pas dngas/ bka' 'gyur gser ma de nyid gtsang la khur ba sogs mi 'dod pa du mas mnar ba nas mi ser thams cad sdug thug /dka' bzhi pa zer ba'i sde pa'i nang
blon khrel gzhung nam mkha'i glog pas thung ba de nyid tho thal btang / de la brten pa'i bya ba ngan pas gzhi byas skya ser mi chags par thug pas/ gzhan ma 'go yod ni mi
'dug snying rje'i yul du gyur pa rang 'di rnams su 'dug pa snyam dka' ba dang du blangs/ yul dang yul gru thams cad bde na snyam pa dang 'jig rten bde zhing zhes smon pa'i
rtsis na dngos su lag len byed pa la ngal dub dang bgyid lug med par rang don spangs pa'i bya ba nyin mtshan ngo mi shes par byas pas thams cad rang gnas su 'drongs pa
zhig byung / de ltar lus ngag longs spyod sogs kun gyi ngal ba khyad du bsad pas don la sems can gyi don chen po dngos su bgyis pas rgyal ba dgyes pa'i thabs las gzhan
ma mchis so/ /de skor gyi gnas tshul mang dag cig 'dug mod/ yi ger bkod pa la don dang bral bas dgos pa med/ gang ltar lha sa pa skya ser bde ba'i go skabs thob pa'i khungs
byas/ bdag gis 'dar stod bla ma'i gdan sar yongs/ zla ba bcu gnyis pa'i nyer gcig la sngar gyi grwa khang nyid du zla ba phyed gsum gyi bar la drug cu thor pa la rdo rje
nag po chen po gur gyi mgon po'i phyi 'khrid phyi nang

gsang gsum yongs rdzogs phul/ de grol 'phral don du gnyer ba kha yar la gsang 'khrid thun mong ma yin pa zla ba lhag tsam phul/ de gnyis car la rjes gnang lung sogs zung 'jug
tu byas/ brgyud pa 'di pa'i bgros la 'khrid grol ba dang sgrub skor sogs yi ge'i lung rdzogs pa mnyam du mdzad pas de ltar byas pas gegs med du grol/ tshogs kyi 'khor
lo rgyas par spel zang zing gi ster sbyin yang phul du phyin pa byung / sngon gyi smon lam gyi dbang dang lhag par dpal sbug tu gsung ngag gnang skabs yab sras lhan du lung
bstan la/ nged rang tsho'i brgyud pa 'di la chos rje karma pa 'di pas/ chos rje 'bru pa 'di phan thogs che ba yong 'dug gsung pa lung bstan ltar na rje bla ma'i bstan
pa la phan thogs e yong snyam gsung las ji ltar byon pa rnams gang zin lan sprod pa'i tshul du phul/ de nas chos lung du phyin/ rang lo nga bzhi pa 'brug lo lha sa rdzong
byang pa'i phyag tu byung / skya ser kun gyi mgo bcun byas phyag 'bul la phyin/ dgon pa rtsis bzhes gnang dgos nan zhus phul kyang len du ma bde bar ma gnang / dbyar thog
chos lung du chos ldan gyi bya ba gong 'phel byas bsdad/ de'i ston ka zla ba bcu pa la 'dar la yongs/ dpal ye shes mgon po phyag drug pa'i nye bar brten pa'i gnas ri khrod
kun gyi yang rtse shing mangs dgon par zla ba gsum gyi bar dmar 'khrid tshem bu lugs/ rwa 'khrid mkha' 'gro snyan brgyud/ dmar po skor gsum sogs 'dod chos zhu mi mang
po'i re ba mthar phyin par bskyangs tshogs kyi 'khor lo rgyas par byas nas so so nas 'gur ma dang glu gar sogs yid tshim par

byas chos dang dge sbyor gong 'phel skyid pa'i rang ngo shes pa zhig byung ba yin no/ /de nas chos lung du phyin/ sbrul lo nga lnga pa dpyid ka zla ba dang po la rdo rje brag
rdzong ma'i 'khrid khams pa'i slob ma 'dras gtsos pa rnams la byed skabs sku gsung thugs mi 'gyur ba'i 'khrid rdzogs mtshams su sde pa 'dar nas kyi rgyal po sku gzhon
pa cung zad bsnyel ba tsam 'dug pas yong dgos gsung 'bod mi gnang byung bas/ chos de yang mtshams shig tu slebs byung ba dang / phan thogs ji ltar yong kyang bka' nan ches
pa nas yongs rta khar slebs pa dang don grub dbang phyug zer ba khos phyag 'tshal byung bas nges par snyung ba la phan pa 'dug snyam blo bde ba'i tshad thub pa byas yongs/
slebs 'phral gzhi med du dngas pa zhig byung zhag nyer lnga rtser bsdad de nas bzung ste nyi zla ji srid gnas kyi bar du mchod yon zung 'brel byas pa 'di lags/ de nas
grang chen gtsug lag gi sgo mchor gyi gnas su zla ba gcig gi bar la sku rim la dmigs pa'i mtshams bcad rgya shin tu dam pa zhig byas/ de nas mang mkhar la byas skyid mo
gshongs su zhag gcig bsdad/ tshe dbang sogs kyi 'dod bzhed bsgrubs/ de nas rje btsun bla ma'i bsti gnas rmu gshongs dge ba'i tshal gyi bla brang mjal/ rim par phyin sprul
sku lhas sbyin pas gzhi len yang dag gnang tshe dbang gi thugs bzhed bsgrubs/ de nas gsang chen dam pa chos kyi za ma tog grub thob rim pas byin gyis brlabs pa'i gnas mu
gu lung mjal/ zhag gcig rim gnyis gang yong gi

nyams len yid ches par byas/ 'di lta bu'i gnas su skye ba nas skye ba thams cad du lam zab mo'i nyams len khor yug tu byed pa'i rang dbang thob pa pha tshar chen yab sras lta
bu zhig nam yong ngam snyam pa'i lhag bsam phul du phyin pa byung / de nas rim par chu tshan la phyin/ shar bla ma thub bstan dge 'phel gyi lha khang mgon khang sogs mjal/
spyi sgos kyi bstan pa rgyas pa'i smon lam rgyas par byas/ rje btsun sa skya pa'i phug chen bzhi'i nang nas nub kyi phug pa cha lung rdo rje'i brag rdzong mjal/ de nub
gnas 'brel byas bsdad/ de nas chos lung du phyin snang zos gang bde byas bsdad/ slar 'dar la shog gsungs nas yongs/ sde pa rgyal po rnams kyi bla ma byed dgos gsung /
de 'dra yong ba'i shes bya dang mthu stobs gang yang med/ sde pa tsho sngar phan yongs 'dzin gzhan dang mi 'dra ba'i grub thob slu med kyang gi zhal slob tu song ba dang
/ lhag par dus gsum rgyal ba'i spyi gzugs blo gsal rgya mtsho'i shul du bdag kha brdar la spu sud pa/ ser sna che ba lags gnyis gang nas kyang ci yang mi shes shing rang
gar 'gro med pas de 'dra yong ba'i na ma med zhus/ yang yang nan chags phul kyang ma gsan par byed dgos shar/ gang du'ang 'gro sa med pa 'di byas/ gang ltar sgrol dkar sogs
thugs bzhed phran bu phul/ chos lung la khor tsam phyin/ de nas dpal 'byor rab brtan tu rgyal po sku gzhon pas zla ba gcig mtshams bcad rgya shin tu dam par byas pa'i
bsnyen rgyab byas/ de bar la spyan ras gzigs kyi dmar 'khrid tshems bu lugs dpon sa chos mdzad ma nyid kyis

gtsos kha re la smin rgyas su phul/ de rnams gegs med du mthar phyin/ de nas rje btsun rdo rje 'chang blo gsal rgya mtsho'i ring bsrel phung po gser gdung rin po che'i zhal
bkod gnang / bdag la bar chad zhi phyir srung 'khor dang lhag par rgyu dang zangs bzo ba rnams la bgegs skrod dang bskyed chog byed dgos gsung / bla ma drag por langs nas
byas pas bar chad kyi mtshan mas glags blta bar ga la nus rgyang grags tshun la bkra shis mnga' gsol ma grub par la nyes pa'i go skabs bral/ lar bla ma dam pa'i thugs rje
las gnad du mi 'gro ba byung dogs med mod/ 'on kyang srung 'khor cher gtad nan bskyed de sgom pa dang nyin mtshan dal med drag sngags rgyun chad med par bzlas/ zla ba
drug gi khongs su yongs su rdzogs te rin po che'i gdung nyid mchod rten du spyan drangs pa'i ye shes phyir 'brang gi bgegs skrod 'jam dpal zhal dgu par langs te byas pas
bdud rigs kyi tshogs thams cad byer zhing der tshogs pa kun kyang spu zing byed pa mang dag byung 'dug mchod stegs su phebs pa dang mchod pa dang sku khrus 'bul ba sogs rgyas
par byas/ panytsa li ka snam char gyi grwa sbugs nas gnyis med kyi ye shes la kha dog med kyang bdud rtsi shel dkar gyi gong bu gcig tu byas pa tshul khrims kyi phung
po gong 'phel dang dri bsung phyogs bcur 'phro ba'i spos dkar gyi rdog ma bdag gi 'phang du gnang byung bas sgrib med ye shes kyi thugs rje rgyun 'chad mi mnga' ba lags
so/ /de ltar rgyu rin po che gser las grub pa'i gnod sbyin pho mo'i 'khor lo sgrub pa zla ba tsam byas rgyud

nas ji skad bshad pa ltar bzhugs su gsol/ mthar rab tu gnas pa rgyud sde nas gsungs pa ltar mtshan nyid tshang pa'i sgo nas zhag gsum sbrel zhig byas/ sgrub po sbyin bdag dang
bcas pa'i tshe dang bsod nams dpal 'byor gyi rgyun thams cad gong 'phel du 'gro ba'i phyir rgyas pa'i sbyin sreg thun mong ma yin pa'i phyag len gyis brgyan nas byas/
de skabs rje bla ma'i phyag bzhes min snyam pa'i skyon la brtag mkhan mkhas pa mang po 'dug kyang / ltag chu chad pa'i rdo bzhin du thang chad nas gzims/ gang ltar bkra
shis dge legs kyi rol pas dus kun 'tsho ba 'di yin/ de nas nga drug pa rta lo zla ba lnga pa'i nyer bdun la skal bzang gi slob bu brgyad cu tshun la nA ro mkha' spyod 'khrid
thun mong ma yin pa yongs rdzogs byas dus sngon 'gro rdor sems bsags sbyangs kyi skabs su chos lung la yud tsam phyin bsam gtan dpal ba zhes pa'i rgyu dngos phun sum
tshogs pa zhig bdog pa dus mthar sleb 'dir snang gi bdog pa thams cad bdag la sprad byung ba tshags byas kho rang gi rjes la ci 'gro byed bsam pa'i zhe bcad byas/ slar log
nas 'khrid nyid rgyas par bskyangs/ phyi nang gi mkha' 'gro thams cad kyi nyams chags bskang ba'i phyir tshogs kyi 'khor lo rgyas par byas/ de nas chos lung la phyin/ khong
ni pha rol tu 'phos tshar 'dug pas chos lung dang chos 'khor lhun por mang ja sbrel ma dang nas khal 'gyed khro zangs g.yu sogs rgyan rigs go khrab sogs kyi skam 'gyed
dge rgyun gyi zhing / mi dmangs la des mtshon pa'i 'gyed chas dang / lhag rnams

la lo dus kyi mchod stengs su bstan pa nam gnas bar du snying po kye rdo rje'i sgrub mchod btsugs rang don du ma 'khris par bstan pa dang sems can gyi don 'ba' zhig tu song
/ de nas sde pa a rin drung cung zad bsnyel ba'i sku rim la srung ma rnams la bskang bshags brgya rtsa dang thugs gso sogs rgyas par sgrub par yod/ slar yang chos lung du
chos ldan gyi bya ba gong 'phel byas bsdad/ de nas nga bdun pa lug lo zla ba bcu gcig pa'i nyer gnyis la byang nas lha sras drung gdan sar phebs pa'i lam bar du mjal phrad
yod tsam byas/ 'dar la gnam gshegs rin cen dpal bzang po'i gsol 'debs kyi tshogs dbu la yongs bsngo ba smon lam ci shes kyis rgyas btab/ de nas cho 'phrul chen po'i tshes
bco lnga la tshar chen bla ma nyid ayon bla ma dang mjal ba'i gnas cha lung rdo rje'i brag rdzong gi rje btsun grags pa'i sgrub phug nang du zla ba lhag tsam gyi bar
la bla ma drag po'i mtshams bcad rgya shin tu dam par rang zhig byas pa'i zhag nyi shu rtsa gcig song ba'i tho rengs kyi dus su thun gyi skabs la gnyid du song ba'i rmi
lam na/ cha lung gi brag sogs 'di thams cad zangs zhun ma ltar ram padma rA ga ltar dmar ding nge ba'i dbus na ri smug po mchong 'dra ba rtse gnam la snyog pa lta bu zhig
'dug /de'i rtse nas bltas pas gnam sa thams cad 'ja' tshon du khra shig shig 'dug /ri de'i rtse na gu ru rdo rje gro lod yin zer ba'i khro bo smug nag mi bzad pa 'jigs su
rung ba ni nam mkha'i khams la gzhal ba zhig byas 'dug /res 'ga' ni ri de

yang lha der 'gro/ res 'ga' lha de yang rir 'gro ba snyam byed pa yang sngar ltar 'dug pa res 'ga' nga rang ri 'di yin zer de yang bdag la thim pa snyam byed pa dang / yang
ri de'i rtse nas bltas pas rigs drug gi gnas kyi dbyibs mang po 'dug pa 'ga' zhig nyi zla ltar gsal ba'i mdangs 'dug /'ga' zhig ni mun khrod kyi gseb na mar me lta bu'i
'od phran bu dang / 'ga' zhig ni na bun gyi gseb na bun long long byed pa dang / 'ga' zhig ni phyogs bcur shig shig 'gro ba zhig 'dug pa dang / lha de dang ri de la kha dog
sna tshogs kyi 'ja' bun bun 'phro ba zhig 'dug pas/ e ma sangs rgyas kun 'dus ayon bla ma'i thugs rje sems can gyi don la rgyun chad med par gzigs par 'dug /bdag kyang
ayon bla ma'i rjes 'jug 'khor ba spong 'dod yin pas bdag dang bdag la ltos pa'i mthong thos dran reg thams cad zangs mdog dpal rir tshe gcig la ayon nyid kyi zhal mthong
gsung thos par skye bar shog snyam pa'i smon lam rgyas par btab/ yus kyi brnangs pa lta bu byas gnyid sad byung bas bar chad dam dngos grub gang yin kyang dgod bro 'khrul
pa rgya 'byams pa'i rmi lam la gang yang 'char gyin gda'o/ /gang ltar bla ma yi dam 'di nyid la zla ba tsam gyi bsnyen pa dang zhag bdun sogs bcad pa'i bsnyen pa dang /
lo tsam gyi bsnyen pa dang des mtshon pa'i dge sbyor thun bzhi 'di da lta yan la ma chag pa byas 'di'i gsang sngags bye ba gcig dang 'bum phrag phyogs kyis bsgyur ba tsam
song yang bza' btung 'di nyid ro zas kho na la longs spyod byas

pas g.yang sa chen po gda'o/ /de nas don du gnyer ba kha cig la rdo rje nag po chen po'i gsang 'khrid thun mong ma yin pa smin rgyas su byas/ de'i 'khrid kyi rgyab rten mkha'
'gro lha dgu'i rjes gnang byas dus/ byin rlabs kyi brgyud pa ma nyams pas ye shes dbab pa'i tshe slob ma rnams g.yo 'gul med pa dang / gang de'i lha tshogs thams cad kyi
thugs ka nas 'od zer sna tshogs 'phro ba dang / de rnams 'ja' tshon me long gi gzugs ltar rgyun ring yod pa'i zil byung / gang ltar de grol nas rdo rje phag mo'i rnam
sprul yin zhu ba'i cha lung sgrub chen ma dang mjal/ ne gu dang phyag chen sogs kyi gleng mo rgyas po byung / 'dar nas mi dbang sku mched kyang khor pa byon byung bas lugs
gnyis kyi dpal 'byor rgyas par spel/ rtser yong dgos kyi bka' dang bstun tshe dbang sogs kyi thugs bzhed bsgrubs/ shar lam don grub gling du phyin dpon sa sras mo de nyid
cung zad bsnyel gyin 'dug pas tshe dbang rjes gnang sogs gang shes thugs bzhed bsgrubs kyang dad pa nam mkha'i mtha' las ring ba zhig 'dug pas phan thogs yong ba ni dka'
snyam pa byung bas de ga thog tu babs song / gang ltar gzhis len sogs bzabs ma gnang / de nas rim pas chos lung du sleb/ zla skor tsam bsdad slar 'dar stod pho brang du
yongs/ zla ba bzhi tsam gyi bar la mi dbang sku mched kyis gtsos pa'i skal pa bzang po mang dag la/ rwa 'khrid mkha' 'gro snyan brgyud dbang lung / mgon po'i phyi nang
gsang gsum gyi 'khrid/ rjes gnang lung dmar po

skor gsum gyi rjes gnang lung sogs thugs bzhed gang nus bsgrubs/ snyan brgyud kyi bdag por mnga' gsol chos dang 'jig rten gyi 'dod rgu gya nom pa byung ba lags so/ /sngar chos
lung du gsung ngag rin po che zhig 'chad snyam dam tshig gso ba sogs bsnyen pa zla ba tsam byas/ de nang du rmi lam na rje bla ma tshar chen nyid sngon du gsung ngag
rin po che gnang ba'i dus su lam zab gnang ba'i skabs kyi sku gzi brjid dang zhal 'dzum pa dang na bza' sogs ji lta ba mdzad nas/ khyod kyis bstan pa rin po che'i bya ba
lhur blangs nas snyan brgyud thun mong ma yin pa bstan pa yongs rdzogs kyi zab chos 'di nyid rgyud sde nas gsungs pa'i gnas su 'chad par gyis shig gsung byung ba dang gnyid
sad byung bas/ de lta bu'i bla ma dang mjal gsung gi bdud rtsi zab mo thos pa'i dus kyang byas snyam mchi ma mang du shor/ tshe rabs kun tu gdul bya'i zhing khams su skye
ba dang skye ba de nas kyang rjes su 'dzin pa zhig snyam pa'i gsol ba phur btsugs su btab/ rgyud sde nas gsungs pa'i gnas ni/ chos ldan gyi rgyal pos bde bar sa skyong
ba phyi nang gi 'tshe ba dang bral ba'i gnas su bsam gtan gyi bya ba rtsoms gsung 'dug pas/ gnas de lta bu gzhan ma ni gang na'ang med 'dug /phun sum tshogs pa'i gnas de
kun lugs gnyis kyi khrims kyi kha lo ba nged rang kha'u brag rdzong pa'i bstan pa bstan 'dzin dang bcas pa'i sbyin bdag chos rgyal pho brang 'dar rnam par rgyal ba'i rtse
mor tshang ba nas der 'chad snyam pa'i zhe bcad byas/ gdong dga' chos sder rje btsun kun dga' mchog ldan

zhabs drung du lam dbang sogs kyi 'dod chos phran bu zhus/ rtse nas gzhis len phran bu byung / rgyus med kyi chos skad chal chol gyi dri ba 'dra mdzad kyin 'dug /de nas gzhung
pa smad tsho'i yul par spyi dbang dang kha 'bar ma'i bzlog pas rim gro bsgrubs/ de nas gsung ngag gi cha rkyen gang yod khyer nas yongs/ rang lo nga brgyad pa sprel lo
zla ba dang po'i tshes lnga la gsung ngag btsugs pa'i tshogs kyi 'khor lo rgyas pa nged rang gis bsgrubs/ rgyal po gnyis kyis dbu mdzad 'bangs brgyad cu tsam gyi skal pa
can rnams zla ba drug gi bar la gsung ngag rin po che slob bshad gsung las ji ltar thos pa sba bsri med par smin rgyas su bskyangs/ brda ston gsal ba sogs kyi zur bka'
thor bu byas/ de skabs zla ba gsum tsam song ba'i bskyed rim gyi mngal 'byin pa'i dmigs pa gal gnad shin tu che ba zhig gi dus su/ the tshom cung zad yod pa zhig byung ba
de de nub tho rangs kha'i dus su rmi lam na/ zhabs drung rje'i zhu sna mdzad rje btsun tshar chen dang sngon gyi gzhi bsnyen skabs su phebs pa'i bla ma yab sras rnams zhal
'dzum lta bar mi bzod pa lta bu'i dgyes pa'i rnam 'gyur ji snyed gnang / de nas sngon gyi bla ma nyid kyis skad cig la spyan nam mkhar khrir gzigs pa dang dpa' bo dang
mkha' 'gro yin zhu bas char sprin lhags pa ltar 'ja' tshon khra lam me ba zhig byas song / de nas bdag gi dogs pa phran bu 'di sel ba zhig zhu snyam pas/ e ma legs pa'i
lam la legs so zhes/ /de ga yin pas bka' stsal mi dgos te/ /logs su yod pa'i

'bras bu til tsam med/ /blo gros ldan pa khyod la ci zhig dgos/ /gsung ba zhig gnyid khong du zin de nas me long la has btab pa ltar yal ba dang gnyid sad/ e ma ngas 'di lta
bu'i lam tshang la ma nor ba thos nas lan sprad pa lta bu la'ang thugs dges dges gnang ba ni bstan pa nyams dma' bar 'dug snyam pa'i blo la 'khu 'phrig chen po dang dad
pa'i dpal 'bar ba'i dga' spro dang snying chu mig sngar 'bab pa lhan cig byung / bsams tsa na nga rang skal ba bzang snyam pa'i blo bde phugs su tshud ltos bcas kun kyang
lugs gnyis bya ba phra rags gang la'ang bgegs kyi mtshan ma mi 'byung ba zhig lags/ rdzogs rim gyi skabs lha sa nas yongs pa'i btsun pa zhig la stod du hags pa'i rnam pa
yod tsam byung ba la gegs sel gyi rnam pa mang dag yod mod/ gsung ngag brgyud pa'i bla ma'i mtshan nas thos te rkang pa mgo bo la bsnun pas 'phral du dwangs pa zhig byung
/ gegs med du mthar phyin te tshogs gtor dang longs spyod kyi 'dod rgu ni lha'i dpal 'byor la 'gran bdo ba tsam byung / gang ltar sde 'khrug mi bzad pa zhig byung ba nas
chos lung la phyin/ ser ma nas don grub rdo rje sde srid bkra shis stobs rgyas drung spyan drangs/ thog ma ni byus 'gro bla na med kyi grabs 'dug pas dpon g.yog gdong
dga' ba la bka' skyon gyi rnam par phebs dus/ phyag 'bul la phyin dges dges kyi zhal ta kha re phebs/ bdag rkyen bla med gnang / rting ma khong tsho'i byus ni nam mkha'i
glog ltar yal/ lha sa gzhung pa sogs go nang la gtad/ chos lung de

nyid byang nas zhal ngo rags rim gyis spyi mchod rang tshugs thub nges su bzhag 'dug pa dang / lhag par 'dar nas la blo gtad bcol chos lung la gzhung pa rnams kyi rgyud dngos
gang 'dug bskyas/ byang dpung gdong du dgon par dar 'dzugs dang srung ba la yong dgos zhus pas spyi mchod kyi phyag dam rnams ston long med par bcom pa la blo rtse gtad/
lhag par grogs byed pa dang blo gtad bcol ba'i 'dar nas kyi blon pos phyi ma nang byas te/ dgon pa'i thad nas gus bsub thes med pa mi sngon du mi thegs pa rang yang srog
thar ba la rgya chags pa zhig byung ste/ kun gyis mthong zhing myong ba de ga ma gtogs yi ger bkod pas zag pa 'phel ba las mi 'dug go /de phyogs kyi gnas tshul ni de ltar
du mchis so/ /'phrang bu brgyud nas mang mkhar phu bskor te nged rang 'dar du sleb tsam byung / de nas gzhung sa skya ser tsho'i gseb nas ngo log byed mi yin zer ba'i
mi kha yar thang ror btang / de la brten pa'i byang la khor tsam phyin lugs gnyis kyi khrel gzhung dam tshig thams cad rgyab tu bor ba'i dpon zhen pa'i zhu ba la/ gong nas
snyan grol ba'i gshis tshul phran bu byung kyang bden rdzun ni go ngal ba'i rgyu las med snyam ma bris/ tshur log 'dar du rang gi bsam gtan khang bur bsdad/ chos rgyal
chen po lha rtser phebs pa dang mjal phrad la phyin/ lugs gnyis kyi gnang skyong phul du phyin pa gnang / 'dod pa'i don ma lus pa stsal ba zhig byung ba yin no/ /de'i ston
gzhug zhing gshegs rin po che dpal bzang po'i phyi rten gyi zhal bkod

dpon sa a mdzes rgyal mos gnang ba'i rmang lding ba mdzad pa'i 'og tu 'di lta bu byed dgos phebs pas/ bstan pa rin po che spyi sgos la bsam pa dang / lhag par bod 'bangs spyi
dang sbyin pa'i bdag po'i sku rim la dmigs nas/ 'gong po spun dgu dam sri spun dgu/ bsen mo spun dgu sogs bod 'bangs phung bar byed ba'i mi min thams cad dus gcig tu mnan
pa'i phyir/ ri khrod dgon pa nyid du sgrub pa zhag bdun byas/ zhag bzhi song ba'i dgongs thun gyi dgug gzhug byas pas/ de dag kun gyi ngo bor gyur pa'i phug ron guu ma
zhig khras bdas te de nyid du lhags byung bas yang yang bstim nas yid ches par byas/ bsnyen pa'i sgrub pa'i rtags mngon sum du grub ste grol ba dang / mnan pa'i mtshams
su sleb byung bas rim pas de nub skyed mos tshal du phyin/ de nyin rje btsun chos kyi rgyal po tshar pa chos rje'i chos kyi khri la mkhas btsun yongs kyi gtsug rgyan dpal
mang du thos pa klu sgrub rgya mtsho'i zhal snga nas mngon par mtho ba'i khri la bkod pa gnang / de nub de rnams kyi bar chad zhi phyir dang lhag par bod kyi yul gru thams
cad dang sbyin pos gtsos pa'i sa phyogs 'di nyid du chos dang 'jig rten gyi dar rgyas 'byor ba la bar du gcod pa thams cad lhan cig tu mnan pas/ chos byed kyi tshul rab
'byams gnad du 'gro ba dang / 'jig rten pa kun kyang rdzogs ldan gyi bskal pa ltar bde bar rgyu ba 'di yin no/ /sang snga bar bla brang du phyag 'bul dang bstan pa rgyas
pa'i dga' ston spel phyir mkhan zhabs drung du sleb/ lugs gnyis kyi

brtse skyong dges dges ci yang gnang / snyan brgyud kyi bstan pa rin po che dar zhing rgyas pa'i legs tshogs mang dag bsgrig pa gnang 'dug pas sems la dga' spro nyi ma shar
ba lta bu'i gsal cha thob pa zhig byung / de nas rang lo nga dgu pa bya la ri khrod kun gyi mthar thug pho brang nyid dang khad nye ba'i sa/ dgon pa spe'u zhes bsam gtan
gyi nyams rtogs gong 'phel du 'gro ba zhig bdog pa der gsung ngag rin po che'i lam phyi ma rnams kyi 'khrid zla ba lhag tsam gyi bar la snod ldan gyi slob bu kha yar la
smin rgyas su bskyangs/ tshe 'di'i mdun 'jug sogs kyi g.yeng ba med pas ci byas chos su 'gro ba zhig yod pas skyid pa'i mthar thug byung lags so/ /de nas rtser bsdad pho
brang gi ltag tu mchod rten khang bu brtsegs pa zhig brtsig pa gnang / de'i rmang gi 'og tu yul phyogs 'di nyid kyi bde skyid dpal 'byor la glags lta ba thams cad ji lta
bu'i gzugs 'gros la bstim pa'i sgrub pa dang mnan pa sogs yid ches pa zhig byas pas de dang de 'dra'i rtags ngo mtshar ba du ma yod kyang spro ba'i 'os min pas gsal bar ma
mngon no/ /de'i ston kha lha rtser khor tsam phyin de nas dgun chos steng du gdong dga' ba dang bzlos pa'i rtsod par phyin/ thog ma ni nor dang mkhas phyug kho na'i dbang
du song nas rgyal po'i khrims nyid kyang gzhong ba'i nang du chu khur ba ltar byed pa zhig 'dug /slar bdag btsun pa'i khungs su song bas don med kyi bya ba sgrub pa kho
nar 'dug kyang / rdzun gyi 'gro sar dang sbubs kyi 'khyogs 'gros gnang na mi rung / bden

rdzun 'byed pa rgyal po'i khrims sa yin pas srog la ltos pa med bden na dang ma bden na byas dmod dmod yang cung zad btsugs pas khong rnams go gnad la gtad 'dug /nam mkha'i
mtha' la bskrad snyam pa byung / yang nged rang gi lha mo 'di nyid ma mnyes pa'i rtags du ma zhig 'dug pa dang / khong rnams kyi pho lhar mches nas khams kyang bde rgyu
med pa'i bsreb se ba zhig byung bas/ lag na ci yod thams cad chos sde nyid du spungs/ khrims de'ang de tshul du go bas su la'ang ltos pa med par log yongs bas khams kyang
bde mus su dwangs/ de nas rdzong nyid du ci bder bsdad pa'i skabs su bsam grub dgon gsar byed dgos gsung pa'i bka' dang kho rang tsho'i skya ser rgan pa 'dra dang bcas nan
chags byung kyang nan grol zhus/ de snga yang zhabs drung mkhan drung du zhu bya phul 'dug pa slar yang de ka nan phul mdzod/ bdag lta bu'i khyer nus kyis dgon pa 'dzin
skyong byed pa'i blo gros can zhig ye man zhus pas ma bzlog par khas blangs/ chos lung la khor pa tsam zhig phyin/ slar rtser khams pa 'dra dang zhag ngo 'bangs du ma la
chos 'dod kyi re ba thams cad mthar phyin par bskang ba dang / zhal ngo rnams la dpal padma dbang chen yang gsang khros pa'i 'chi med tshe'i rdzong chung gi tshe dbang
phul bas dngos gzhir sleb tsam na tshe chang de chil le lud byung bas sde pa che sa nas kyis lud pa tshad ma bzhes song bas sku tshe'i bar chad zhi zhing gong 'phel du byung
ba yin no/ /de nas drug cu pa khyi lo zla ba lnga pa'i tshes lnga la dgon gsar bde ba can zhes

grub mchog thang stong rgyal po'i zhal slob rje btsun blo gros rgyal mtshan gyi zhabs khri la bkod/ mi dbang sku mched gnyis kyang phebs/ bkod ja dang gnang sbyin sogs kyi
legs tshogs mang dag gnang / gzhan yang grang chen spyi sa nas bzung mchod yon gyi khul nas rten 'brel gyi legs lam mdzad mkhan ji snyed pa dang / ja bzang gi btung ba dbyar
mtsho ltar chal chil du gnas pa la longs spyod cing zhag lnga bsdad/ skya ser gyi khrod nas de snga yan ston ser gyi dus rgan gzhon dar babs kyi tshe 'dir gnas gzhis
'dzin pa la gces 'dzin gyi mi 'dra dang / chos pa'i khungs nas kyang de mtshungs glang 'thabs sam pho gzer gyis rkyen byas te/ 'phral du 'chi bdag grong du rings par 'gro
ba zhig 'dug pas de la phan pa dag kyang srid snyam pa dang / lhag par phyi nang gi mchod yon gyi legs tshogs gong 'phel du rgyas pa'i phyir/ mi dmangs la tshe rta bcas
pa'i dbang rgyas pa byas/ de phyin nas bzung da lta'i bar du gong smos pa'i 'phral rkyen de'i rgyun chad nas ma byung bas dgod bro snyam pa byung / des mtshon yul phyogs
der phan pa rgya cher byung ba mang dag yod mod/ thams cad bris na mang bas 'jigs nas ma spros/ chos sde nyid na rje shes rab bkra shis pa'i lo dus kyi mchod pa'i rgyun dpal
dus kyi 'khor lo'i mchod pa yang dag mdzad pa dang thug pas mang ja sogs kyi bsnyen bkur phran pa byas/ slar rtser bsdad nas khams pa kha re dang chos 'dod kyi don gnyer
mang po la nyin mtshan dal med byas re ba bskang / sde pa'i sku rim dang

sems can gyi don rab 'byams ci nus byas/ ri khrod nyid dang dgon gsar chos lung sogs su lo gnyis tsam bsdad/ mdor na chos ldan gyi bya ba gang yod ma gtogs 'jig rten gyi re
ba med pas skyid pa'i rang ngo shes pa zhig byung / de nas glang lo re gsum pa la rgyal ba gnyis pa rje btsun rdo rje 'chang bka' drin mnyam med mkhyen brtse'i drung gi
sku'i dpon dang chos kyi bur gyur pa'i dbon rin po che phebs/ chos 'di 'dra dgos gsung pa rgya mon gyi gnas tshul yin pas 'bul nus pa'i na ma med zhus pas ma gsan/ 'on kyang
rje btsun nyid kyi gzigs pa la khrel ba byung na mi rung snyam len sprod pa la dang len byas/ zla ba gsum pa la dbon nyid dgon gsar du bzhugs/ bdag gis mtsho sgo rnam
rgyal gling la phyin/ sde par thugs bzhed yod pa'i dbang rjes gnang sogs ci grub byas/ sku rim la gshin rje gshed kyi las tshogs bzhi yod pa'i nang nas gtor ma'i las tshogs
drug cu rtsa bzhi'i gtor bzlog cig byas skabs/ phyag len rnams la ngor pa'i dkyus ma rnams dang cung mi 'dra ba snyan brgyud zhal shes kyis brgyan nas byas pas skyon
'dzin 'dod pa'i rang mthong can mang po gda' ste khong brgyud chad pa'i pi wang ltar gyur to/ /de nas mgyogs bskor byas dgon gsar du sleb/ tshur lam mtsho bar brgyud nas
'ongs pas ma rung rkyen ngan du mas gar byed pa'i gangs dbar glang gling gi stongs la srung ma'i dbang po gur mgon nyid kyi sprul pa'i pho nya ru 'dren dang bcas pas mngon
sum lta bur bsu ba byung zhing / gsol ja pa g.yu rgyal sogs

skyel mi mang dag yod pa kun gyis bya nag zung sprel gyi lding skor gshog sgyur byed pa skad kyi rnam pa mang dag byed pa sogs bdag la dga' ba'i rnam 'gyur byed pa mthong bas
khong rnams mgrin gcig tu bgros pa la mgon po'i phebs bsu yin pa 'dug zer ba yang byung / gang ltar de nas bzung dbon drung la zla ba brgyad kyi bar la 'jig rten gyi zhabs
tog lhod med dang / phyag g.yog rnams la'ang 'dod rgu gang 'byor byas kyang re 'dod khengs pa zhig ma byung / gang ltar chos kyi thugs bzhed nyin mtshan dal med phul
bas thugs yid gcig tu 'dres pa'i ngang la mdzad/ lhag par phebs pa'i dus sku tshe'i rten 'brel legs tshogs spel ba'i phyir 'chi med lcags kyi sdong po'i tshe dbang zhig
phul bas/ lo rgyus dang dngos gzhi'i mtshams su sleb pa tsam nas tshe chang nyid chil li lud byung bas byin mangs bzhes song / byin la ril bu byas phyag tu yod pas sku tshe'i
bar chad thams cad zhi zhing gong 'phel du 'gro ba'i rten 'brel mang dag 'grig song / de nas dpon slob rnams shar la thegs/ rang yang snang zos ci bder bsdad/ de nas
re bzhi pa stag lor ri khrod du bsam gtan gong 'phel byas bsdad skabs sa bdag klu nyid khros pa'i rims mi zad pa 'brum pa de 'gom thor ba 'dug /bsam 'grub mthong smon pa
zhes pa'i byis pa zhig la byung bas/ yul dang sde pa nas spyugs pa'i dgongs pa gnang ba la/ thog mar byung ba 'di shin tu yang ba zhig kyang yong / lhag par cha zhabs su
byung ba la ming bkra yang shis pa 'dug bas ma

spyugs pa dga'a'am zhus pas/ mi ser rgan pa 'dras phugs byas nas spyugs song bas rting ma bya thabs med pa la ya nga ba zhig byung song / mtsho sgo nas rnam dpyod kyi bum pa
mkha' la 'gran pa sbyin bdag cig la drin che ba dpon sa khye'u 'dren byas/ 'brum bu 'di la phos na dga'a'am ma 'dzems par sngos bsdad na dga'/ brtag pa byas pa'i gsal dgos
phebs pas/ lar yang thog mar byung ba 'di dga' ba dang / ched don brtag pa'i 'bras bu sngos par dga' bas dgongs spyod mdzod zhus pas/ de ga dang len mdzad song bas skyon
med du dwangs 'dug /rtser sku rim la car mar bsdad/ dge sbyor gang 'phel dang srung 'khor sogs rim pas gang nus bsgrubs/ yos bu re lnga pa zla ba bcu gnyis pa'i tshes
bco lnga la shing mang dgon par zhal ngo tshang ma 'brum 'bros gnang / de'i sku rim sogs la bdag gis kyang phyin/ zla ba bzhi tsam rtse gcig tu drag sngags rgyun bzlas dang
rgyang grags tshun la srung ba'i sbyor ba byas pas gnyen 'brum klu nad kyis nye ma nus par bde bar thar pa yin no/ /de nas dpon sa yum chen cung zad bsnyel bas de'i phyag
phyir rtser yong 'phral rkyen de yang rim pas dwangs/ bdag gis dgon gsar du sleb/ mtsho sgo nas yongs dgos nan chags byung bas zla ba bzhi pa'i tshes gsum la phyin/
de nub grang so gzim mkhar du bsdad/ drung chen des gzhis len phran bu byas/ sang snga bar phyin bsu ba sogs gzabs ma dang bcas sleb zla ba drug tsam bsdad/ sde pa dang dge
bshes mang dag la rA 'khrid sogs smin

rgyas su phul/ gzhan dbang rjes gnang ji snyed pas thugs bzhed bskang / de skabs rang nyid la mi phyed pa'i dad pa thob pa'i skal pa can dge ba'i thugs stobs sngon rabs kyi
rgyal po rnams dang mtshungs pa rgyal ba dgyes pa'i thabs ma gyur 'gro ba'i don la gcig tu dpa' ba dbyangs can lha mo'i rnam par 'phrul pa dpon sa khye'u 'dren gyis bskul
nas rgyu rkyen phun sum tshogs pa spungs pa la brten/ 'phags pa thugs rje chen po nyon mongs rang grol gyi steng nas skye bdun sgrub pa zhag bdun byas/ skal pa bzang po'i
dpon slob lha grangs dang mnyam pa bcu gcig gis thun bzhi'i rnal 'byor la brtson pa dang / gzungs thag 'dzin pa dang / gzhan yang gzungs rgyun 'dzin pa dang / skor ba
byed pa'i mi brgyad cus gzungs dang bcas te sgrub khog nas bshad pa'i sgrub bzhi ma tshang ba med par byas nas zla ba drug pa'i tshes bdun la btsugs te tshes bcu'i mchod
pa rgyas par bsgrubs/ thog mar ril bu 'go 'dzugs tsam la rang nyid khams cung zad nyog pa zhig byung bas 'byung po mi ma yin rnams kyis bar chad kyis glags lta bar go /de
la dmigs bla ma drag po'i bskyed rim bzung ste gdon rigs tshar gcod pa'i sdig pa nag po'i zas skal du sprad pas dus de nyid du zhi ba zhig dang / dam sri mnan pa'i skabs
su 'jig rten phung byed thams cad gnon pa'i dong gru gsum de la rgya bcus gdab pa'i skabs su bro brdung pas rkang pa g.yas kyi mthe bong la cung zad kyi gnod pa byung ba
mtshon cha sna lnga'i rtse la skyon nas gtubs/

gnyis med ye shes kyi 'ob tu gnod byed thams cad bcug pas rang dwangs su song / zhag gsum song ba'i dgong thun gyi dus de snga yan char shin tu dkon pa sa bon rnams kyang skams
par thug pa tsam dang mi rnams nyam thag pa'i skabs kyis skyo bar 'dug pas/ bdag gis 'phags mchog spyan ras gzigs dbang la ra mda' bos te/ yang dag par rdzogs pa'i sangs
rgyas kyi rgyud las/ mtha' bzhi gangs kyis bskor ba'i rwa ba ru/ /sbas pa'i rnal 'byor me long 'dzin pa 'byung / /zhes pa'i gu ru rin po che chos kyi dbang phyug gi
mgur gyi bum pa las byung ba'i gdangs kyi yi ge drug pa'i ra mda' sgrub po thams cad lag sbrel nas dkyil 'khor khang pa la bskor bzhin pas bos pas dus de nyid du/ 'phags
pa'i spyan gyis 'dzam gling klu rnams bskul bas thugs rje'i byin rlabs kyi char rgyun de nas bzung nyin zhag sbrel nas babs pas skye 'gro thams cad bde ba'i go skabs thob
pa zhig byung bas/ lha mi thams cad dga' ba'i rtags su de nub rmi lam na bu mo gzhon nu mdzes shing brjid pa gsum gyis dgyes pa'i 'dzum dang bcas nas lha'i me tog dkar po
dang / ras dkar po dang spos dkar po dang / dkar gangs shel dkar ltar dwangs pa dang dung dkar g.yas su 'khyil ba zhig rnams sbyin/ bdag la mgo bo btsugs nas bsdad pa dang
gnyid sad/ ci yin nam snyam pas sang snga thun gyi steng du dpon sa nyid kyis ja bzang gi btung ba dang bcas char pa'i byin rlabs bka' drin che zhes rmi lam na byung
ba'i 'bul ba rnam grangs gsum tsam dang bcas pa byung bas/ dur khrod ma gsum de

yang dgyes pa'i rtags su nges/ gang ltar zhag bzhi song nas dri bzang gis rdzong chen gang ba dang / zhag lnga song nas srod la gzungs rgyun sgra cher mi 'dug pas yid kyi bskor
ba dang gzungs rgyun nan cher bgrangs pas rig pa mi non pa tsam zil bun ne ba 'dug pas dkyil 'khor khang pa la dbang gi ma bdun nyid kyis bskor ba dang gnyan chen po
thang lha de nyid bar chad kyi bdud 'dul ba la dpa' ba byas 'dug /sgrub grogs rnams kyang 'ur langs nas gzungs sgra cher byed pa byung / gang ltar sgrub dbang rgyas par
phul/ mtshan ma rdzas kyi rdul tshon rnams chags kyang sa la dkyil 'khor gyi bkrag ma nyams par yod cing gegs med du grol/ grub rtags gzhung nas bshad pa'i 'phel rgyas thog
ma byung ba dang / ril bu de nyid myong bas grol ba'i mtshan ma thob pa yin no/ /da lta'i bar du yang byin rlabs thum bu rnams la 'phel rgyas yong nges dang / sangs rgyas
kyi 'phel gdung rgyun ma chad pas ril bu rgyun la ring bsrel mthong bas grol ba dang bcas pa yod do/ /zla ba bcu pa'i nang du dgon gsar du sleb/ zhag kha yar ngal gsos
te/ de nas chos lung la khor tsam phyin/ de lo phyi mar 'gro ba'i rmi lam ngan pa 'dra dang ltas log pa phran bu 'dug pas dgon gzhis kyi gnyer ba rnams bzhag /bsgrubs kyang
mi 'grub pa'i dgon gzhis chos byed kyi gang zag gsha' ma med pa'i gnas bor nas/ re drug pa 'brug lo rang nyid dben pa'i ri khrod du 'chi ba mi bsgug na khyod la byed
rgyu ci 'dug ma Ni bsnyen mtshams bcad rgya

dam po byas bsdad/ bdog pa'i dngos po thams cad dam pa dge 'dun gyi phyag tu phul ba 'og tu 'chad/ de nas rje btsun dbon drung dang / chos rje byams pa shAkya blo gros/ chos
rje ngag dbang pa/ chos rje dkon mchog legs 'dzin sogs kyis dbu mdzad khams pa'i slob bu gsum tsam dang bcas pa'i chos 'dod thams cad so sor tshim par byas/ skabs 'gar
rtser yang phyin/ yi dam 'ga' re'i dkyil 'khor du sgrub mchod bdag 'jug brgya tshar sogs mang po byas kyang gong du brjod zin/ re bdun pa sbrul lo yang de skabs dang mtshungs
pa'i dge sbyor 'phel la bla ma dgyes pa'i thabs la yid ches thon pa zhig byung / 'on kyang dgon gsar na rje btsun 'jam pa'i dbyangs kyi nyer gcig gi sgrub mchod skabs
mtsho sgo nas dpon sa shin tu bsnyel ba yod pas yong dgos zhes nan tar dang / yum chen drung gis 'gro dgos nan chags byung bas sgrub mchod kyang bor/ mgyogs bshad rang
phyin/ de nub gzims mkhar du bsdad/ 'jam dpal zhal dgu'i rgyud sogs kyi be bum bskur nas de 'phral go chod kyi mi btang / de dang lhan cig tu bstan srung rgya mtsho'i gtso
bo 'chi bdag gshin rje gshed de yang rgyud kyi rjes 'brengs nas be bum sleb 'phral dngos su bar chad kyi mtshan ma thams cad skad cig la zhi nas bde khyad yod nges byung
'dug /sman pa dang kho rang tsho'i mchod 'os rnams kyis mi mi yong bar thag bcad 'dug mod/ bdag sleb nas snyung ba ni srung ma dang be bum gyi byin rlabs kyis grol 'dug
/rkang pas dbu la bzhag pa tsam byas zhag gsum song nas sor chud/ sman pa sogs cung

zad bskyengs pa lta bus dad gus tshad med mdzad pa byung / de nas dpon sa/ sde pa chos rje sangs rgyas rgyal mtshan pa dang bshes gnyen dad gus mang po la nA ro mkha' spyod
kyi zab chos ma lus par phul/ dpon sa'i drung gis gser sogs dngos po'i gnang ba dpag med byung / de lo dpon sa nyid der mi bzhugs pa'i gnas tshul lcag bskul sogs gong nas
'di ltar mdzad na mi legs mang dag cig car nas labs pas shin tu ma mnyes/ 'o na ji ltar 'os mkhyen pas gzigs byas/ kha 'jug spangs/ mdzad tshul 'jig rten phyi mo'i dper
gnod pa zhig dang ngos rang la skyon 'gyur cung zad byung song / gang ltar tshur lam bong chu gtsang po zhes chu bo chen po de la bye 'dam shin tu che ba yod pa dang / lhag
par yul de'i gnas bdag thams cad rjes la 'brang dogs mang po 'dug pa khros pa'i tshul gyis chu bo'i 'jing du sleb pa na bdag gi rta de nyid bye mar cung zad bying ba
dang chu de yang rba rlabs dang bcas nye ba na 'phags pa spyan ras gzigs kyi nga rgyal bzung chu bo de 'o ma'i bdud rtsir byin gyis brlabs nas gnod byed rnams la byin pas
nged rang la gnod pa lta ci 'khor bcas tshu rol du skyon med du sleb/ de nub sri sham zhes pa'i ne gsing bde mo skyid skyid 'dra ba der bsdad/ dgong thun la zhugs pa tsam
nas char pa'i rgyun yang cher babs/ de nub rmi lam na bud med sngo sangs rgyan sna tshogs kyis spras pa zung zhig ras dkar chu 'dzin gsar pa'i phung po ched du byas pa
lta bu zhig phyag dang bcas phul/ nged la byin rlabs zhu zer bdag la mgo bo btsugs nas cung zad nongs

pa tsam byas nas 'dug /gleng mo zhig byed snyam yod pas zla bo 'dras skad ngan gyis gnyid sad/ mtsho mo baiDUrYa'i mdog ltar gnas pa'i gnas bdag de nyid nged la dga' ba'i rnam
pas rjes la 'brang zhing brtse na'ang gzhan la khros pa'i rnam pa zhig 'dug pas phyis su 'phrin las mi zad pa yong bar go /de nas kyang pher pher gyi mi rigs kha re'i
zhon rta nyal ba sogs gzhi bdag 'brangs pa'i rtags du ma gda'/ de nub rma bya rdzong du bsdad sngar 'dris kyi nang so rgyal ba'i drung gis gzhi len yang dag bka' drin bskyabs/
de nas chos lung gi mchod gzhis gra ma ri snar tsha ba byas/ chang dbon pa zer bas gus pa'i sna len bla med byas/ de nas 'byung bo'i bya ltar rgyu ba'i ma rungs pa'i
skye bo rnams kyi 'dus gro sngon la mal byas yongs pas/ rgyud sde'i bang mdzod bsrung ba'i gnyer kha'o rdo rje legs pa de mtsho sgo na brten bzhin 'dug pas/ de nyid ma
mnyes pa'i rdzu 'phrul sprul pa'i spre'u mi bzad pa zhig rang gi rta gsar de nyid sga stong pa yod pas de la zhon spang thang de la mig gis chod pa tshun la skad cig la
bskor ba kun gyis mthong bas ci bya brtol med du gyur/ bdag gis cho 'phrul de ltar du go /rnam 'phrul mi zad pa du ma zhig gda'/ de nas re brgyad pa rta lo sde pa nas bka'
lung yang yang phebs pa dang dgon pa rang gis kyang nan chags byung bas slar yang dgon gsar byed par byas/ lugs gnyis dam tshig khrel gzhung rgyab tu bor ba kha cig la
gong nas dran 'dzin gyi zhal bkod phran bu gnang / chos sde nyid du bla ma gong ma rnams kyi sgrigs

bca' ba ltar gzhir bcas kyi bca' yig dam khas mnan pa zhig kyang gnang 'dug /sngar nas yod pa'i bla ma so so'i dus chen sogs kyi sgrub mchod rnams la skyabs 'gro nas bkra shis
bar shar sbyangs dang gong 'phel kho na byung / lo dus kyi sa ga zla ba'i smyung gnas gtong ba dang de steng dbang mo che la las slar ma song ba'i tshe rta bcas pa'i
dbang rjes gnang rgyas pa re dang / ston dus dbang mo che re la yang de mtshungs rgyas par byas sems can gyi tshe nyams pa phal che ba gsos par gyur to/ /gzhan yang nged
rang sleb nas dgon pa'i ltag na sngar chu cung zad byung ba'i shul gyi sa der rkang pas phran bu brad pas chu thon nas da lta'i bar du'ang rgyun ma nub par yod/ tshe thar
gyi sems can phran bu bsags pa dgon par rten 'brel ma 'grig /de tsho bzhes spro byed mi rnams la'ang rtags mtshan mngon du gyur pa byung / nged rang rtser bsdad pa'i skabs
shig sngar gyi khams pa de log 'gro ba la blo gtad tshe dbang byed pa'i khungs byas skabs su babs pa dang 'bod mi btang bas lam bar du na nas 'chi la thug /tshe dbang
bzhag 'gro dgos byung bas bdag la ngo sbas se byas 'dug /bla ma'i bskyed rim gsal po zhig bsgoms/ drag sngags kyi mchil ma btab pas 'ding ba dgos pa'i brda byed/ de sprad
pas mgo bo gtums nas cang mi zer ba 'dug /zla bo de sangs pas nga ngo mi shes pa lags sam/ khyed sgyid pa ma skyur bstan pa la gang phan mdzod zer/ khyod su yin/ gang nas
yongs/ 'phrin las gang yin/ yid la ci 'dod bris pas/

he he dam can stong gi sde dpon ayon padma'i bka' sgrub pa'i ma sang rdo rje legs pa drag po mgar ba nag po lags/ gang nas kyang 'ongs/ gang du 'ang 'gro/ bstan pa dang ayon
bla ma'i bka' skyong ma rung dgra bo'i gshed ma bstan dgra sgrol ba'i dmag dpon sa 'dzin chos la dkar ba'i dgra lha/ 'dzam gling chos nor gyi bang mdzod thams cad kyi gnyer
kha'o/ /dam ldan stong gi 'phrin las sgrub pa'i pho nya/ khams gsum skye 'gro'i srog len yin/ yid la ayon gyi bka' ltar sgrub pa'i bshes gnyen ni dkon/ nged bstan srung
rnams la gtor ma ster mkhan ni med/ sems can rnams ni dmyal ba'i rgyu sgrub pa kho na 'dug snyam snying mi dga' zer/ gtor ma ster ba 'phrin las 'chol ba po 'di 'dra yod
byas pas/ de tsho ni ngal ba'i rgyu ma gtogs ci yang med/ da lta sa paN gyi rnam 'phrul ngor pa dkon mchog lhun grub rgya nag ri bo rtse lnga na skyes yod/ khong gis sbyin
pa nas phran bu bza' ba yod/ kha'u brag rdzong sogs kyi gtor gzhi nas bza' rgyu mi yong pa 'dug pa e yin byas pas de tsho nas kyang med zer/ rje tshar chen dang mkhyen
brtse'i drung gang na bzhugs e mthong byas pas/ bla ma tshar chen ni ma mthong / mkhyen brtse ni zangs mdog dpal ri na bzhugs/ bod la 'byon 'dod 'dug kyang ayon gyis mi
gnang zer/ gzhan yang dgon pa 'di sogs kyi rtsis sprod zer ba'i par pir mang dag 'dug mod/ gang ltar de nas bzung khong gis 'phrin las bsgrub pa dang / bdag gis gtor ma
ster ba'i dam bcas pa sogs mtha' yas pa zhig byung / tshang ma bris kyang ngal ba'i rgyur

zad do/ /de nas re dgu pa lug lo zla ba bcu gcig pa la snga dar gyi gtsug lag khang sras bcas rgyal bas brten pa'i ru lag rgyang gi lha khang la grub pa mchog gi 'khor lo sgyur
ba thang stong rgyal po'i dbon rje ngag dbang blo gsal bstan pa'i drung gis zhig gsos gnang zhing grub pa'i rten rnams la rab gnas mnga' gsol la yong dgos gsungs nas
phyin/ tshes bcu'i mchod pa dang bstun cho ga yang bsam yas su ayon nyid kyis mdzad pa ltar rgyal ba mchog dbyangs la gnang / de nyid kyi skye mtha' sprul sku tshe brtan
rgyal mtshan gyi mon chu sbug gi mkha' 'gro lA se gar byed pa 'dra ba'i gsang gnas nas spyan drangs pa'i bde legs lhun grub kyi steng nas tshul bzhin du byas/ zhi khro yongs
rdzogs kyi mnga' dbul grub 'phral nged rang rig pa mi non pa'i zil bun ne byas pa zhig byung bas rig pa mnan pas ayon bla ma mkhyen no snyam pa byas pas rten gtso'i
gtsug nas 'od kyi rnam pa khra bun ne ba zhig byung / me tog rgyas par gtor/ spyi sgos kyi bstan pa rgyas pa'i smon lam rgya cher btab/ nged rang gis rab ston rgya cher bsgrubs/
de nas slar ri khrod du ci bder gnas skabs nas zhal ngo rnams la dbang rjes gnang sku srungs kyi 'khor lo sogs rgyas par bsgrubs/ sprel lo bdun cu pa zla ba gnyis
pa la mtsho sgo la khor tsam phyin mgyogs skor byas ri khrod du sleb/ rje btsun mkhan drung sku khams shin tu bsnyel ba zhig 'dug zer/ de thos nas sems la bde ba'i go skabs
ma byung ba dang / lhag par dam pa nyid mi bzhugs pa'i ltas du ma

'dug pa nas ji ltar drag snyam pa byung / gzhan ma ni bdag lta bu la gleng sa med/ cung zad smos kyang yid ches kyi gnas bral/ 'on kyang phran bu zhig 'jig rten gyi mes po
dam pa rje 'di nyid sogs la mi phyed pa'i dad pa can skyid mo gshongs pa dar chen pa la/ rje nyid kyi phyag na ci yod kyi rgyu dngos rnams phyed mar btang ba'i cha gcig chos
sde chen po sogs kun la gnang na bla ma rin po che zhing khams mi brje ba bdag gis khag theg /de ltar ma gnang na da lo mi bzhugs pa 'dug go byas pas/ rang nyid rgyal
ba'i bstan pa dang / bstan 'dzin gyi dam pa la lhag bsam dad pa ltar kun la yong ba dka' ba dang / rgyal ba'i bstan pa dang lhag par snyan brgyud kyi bstan pa dpal kha'u
brag rdzong pa'i bstan pa nyams pas kun kyang blun/ de nas 'jam pa'i dbyangs kyi nyer gcig mchod kyi sgrub mchod la dgon gsar du phyin/ sgrub mchod kyi sta gon grol skabs/
sde pa lhun chen drung gis skyabs mgon dam pa zhing gzhan du gshegs pa'i gshis tshul ngan pa'i phyag dam gsol 'debs kyi rten gnang srung 'khor ched gtad dgos tshul gyi
gtam sleb pa na snying mi dga'/ thos pa bas kyang ba spu ldang / e ma snyigs dus kyi bstan pa nyams pas sems can gyi bde skyid ma lus par rdzogs 'dug go /de 'phral sgrub
mchod pa rnams la thos mchod kyi mang ja ci yod sgrub/ sde par dam pa de nyid ma bzhugs phyin gsol 'debs la 'bung ba ma gtogs thugs ngal gyi rgyur 'gro ba spu tsam mi gnang
ba zhu/ lar yang mchod yul gong ma nyid ma bzhugs pa'i rjes la sbyin bdag gtso bo la ngan

pa zhig yong bzhin 'dug pas thugs rtog zhib lon zhu/ 'dir yang srung 'khor rgyun dang khyad par ci 'grub byed pa yong phul/ de grub nas ri khrod du ci bder bsdad/ zla ba drug
pa'i nang du gdong dga' bas khog zhugs kyi rnam pas rje bla ma kun dga'i drung du a gho ra nag pos nyi bar brten pa'i gnas sgron mo lung gi ri khrod du khor tsam phyin/
chos lung bcoms pa'i nus pa sngon du gyur pa nas/ khyod kyis bshags pa len dgos chos sder mang ja 'gyed sogs bsgrubs chog pa dgos gsungs nas bla ma'i bka' stsal byung ba
na/ srung ma rnams la gtor bsngo sogs kyi mjug tu bstan pa dang rnal 'byor la sdang ba rnams la 'phrin bcol yod pa tsam las dngos brgyud gang nas kyang gnod sems kyi 'khri
ba ci yang med pas mi nus tshig sbyangs zhus pas chog pa dgos zhus/ dmyal bar 'gro ba gnong gis 'gro zer ba rang bden pa 'dra/ gang ltar dam pa'i drung du dam bca' gnyan
po 'dra yod pa kho rang tshos rim pas bshig /lar yang mthu bu lon bzhin du gsher ba zhig 'dug pas/ zhing gi gnas tshang bas sbyor grol zhig dgos rgyur gda'o/ /de nas
zhal ngo rnams sa lud kyi chu tshan 'khor/ /rgyal bu snyan phran bu bsnyel bas rtser phyin 'phral dwangs/ de nas dpon sa'i drung tsho yang sku bde rgyu rang med pa zhig byung
bas srung ma rnams la bskang bshags brgya tshar sogs sku rim la bsdad/ gnam gang la drug cu pa'i bzlog pa zhig byas/ de skabs sde pa chos lhun drung sku khams shin tu
ma bde ba zhig 'dug par shog phebs

bzlog pa 'di dang yang thug sgor ma nas rtags dga' mo rang mi 'dug kyang khor pa phyir/ sngon 'gro rjes 'then gyi rnam pas rten 'brel ma 'grig song ba dang / gong du zhus pa
ltar dam pa nyid mi bzhugs pa'i rgyu mtshan gyis mi dbang de yang ma bzhugs pa zhig byung / de la brten rtser bcar sdod byas bde gshegs de nyid kyi gsol 'debs kyi tshogs
dbu la phyin/ bsngo ba ci shes dang smon lam rgya chen po gdab/ ngos kyi dpon g.yog gi nA ro mkha' spyod kyi tshes bcu'i mchod pa sindhu ra'i sgrub cing mchod pa brgya
tshar tsam dang bcas ci nus su bsgrubs/ de nas ri khrod du snying po yod pa'i bya ba ci yang mi 'dug 'chi ba la phan nges chos mi mtsher ba zhig byed snyam rtse gcig tu dge
sbyor la brtson pa byas/ slar rtser gsol ja zhu ba dang 'dul ba phran bus brgyan nas dbu lo rnams bkrus/ de nas ri khrod du rje ngag dbang blo gsal bstan pa/ ngag gi dbang
phyug dga' ba'i bshes gnyen/ gong po rab 'byams pa zung dang bcas pa la spyan ras gzigs/ gur zhal sogs chos 'dod re ba so sor bskang / de grol rgyal po'i gla tshal khrod
du skyo bsang la zhag kha yar bsdad/ rje btsun bla ma'i gdan la dpal ldan grang mo che'i dgon pa byed dgos gsung / zhal ngo dang gra bgres rnams kyis lan cig ma yin
par phebs kyang / chos 'dod kyi skyes bu dam pa yod na ni sngar bstan pa bsams blo nus kyis gang yod byed/ gzhan ma gdan sa byas pa la dgos pa ci yang med/ lhag par sde pa
rang yang mdzad dka' cher 'gro ba min pa med/ nged rang mchod yon da lta'i 'di gas thus

ched du yang rje btsun tshar pa rje'i chos kyi khri la bdag lta bu'i blun po'i rkang pa bzhag pas mi yong bas dgongs pa gnang dgos rtse gcig tu zhus/ na so rgas pa dang dgon
pa la lugs gnyis nas phan pa med nan chags byas kyang ma bzlog bar khas blangs/ pha bla ma'i bstan pa nyams pa'i rtags su nga lta bus bla ma'i gdan sa byed dgos pa bsams
sems skyo ba'i tshad thub pa byung / 'on kyang sngon gyi lung bstan dran pas sems thang chad ba cung zad gsos/ de nas chu tshan la phyin/ tshur lam dgon gsar du zhag kha
re bsdad/ zla ba bcu pa'i tshes lnga la rgyal dang phur bu 'dzom pa'i dus sbyor la/ gsang sngags zab mo'i chos gra rgyun mi 'chad sgrog pa'i gnas mchog bshes gnyen bye
ba chos bzhin spyod bzhin pa'i yang dben dpal grang mo che la chas nas yongs/ grog yod du sde pa khu dbon dpon g.yog du ma phebs bsu bzabs mar bcas nas byon/ bkra shis kha
btags kyi rten gnang gi phyi nang legs tshogs bsgrigs pa gnang / rim pas skyid mo gshongs su sleb/ ja bzang gi btung bas dbang po'i rgyud tshim pa dang bkras dar sogs kyi
rten 'brel mang dag bsgrig pa gnang / dar 'phyar dang ser sbrengs kyi bsu ba bzabs sprod dang bcas/ khams gsum chos kyi rgyal po blo gsal rgya mtsho grags pa rgyal mtshan
dpal bzang po'i mngon par mtho ba'i chos kyi khri la bkod/ sde pa che sa nas kyis bkra shis kha btags kyis thog drangs pa'i phun sum tshogs pa'i rten 'brel ma lus pa
rang 'grig tu byung / gong nas bkod ja dang gnang sbyin gyi legs tshogs spyi sa nyid nas

mang ja dang / dngos po'i gnang sbyin mnga' 'bangs kyi chos sde so so la/ rgyal phran so so nas mang ja/ dngos po'i tshogs mtha' yas pa zhig dang / gzhan yang grong dpon so
so sogs grwa rigs rnams dang char gtogs pa thams cad kyi rten 'brel gyi dpal rgyun 'chad med par spel nas mnga' gsol gyi me tog char ltar du phab/ nged rang gis mang ja
dang lha rdzas kyi 'gyed bcas bcu phrag re la kha gru re dang bcas pa bsgrubs/ rje bla ma'i drung chen bzang po'i drung gis snyan brgyud kyi bstan pa rgyas pa'i ched yin
gsung rdo rje 'jigs byed kyi be bum bla ma'i phyag dpe yongs rdzogs gnang sbyin mang po byung / sang snga bar mchod yon tshang mar gsol 'debs phran bu bsgrubs/ sde pa nas
dkar spro'i gnang sbyin dang ngar ngad 'dzom pa'i rgya ja bzang po'i btung ba sogs dpal 'byor gyi rgyun 'phral dang yun gyi dge mtshan phul du phyin pa gnang / de nas rim
par phu'i dgon pa rje btsun bla ma'i zhabs khri dang po dge 'phel ri bo'i spo nyid la phyin/ ser sprengs sogs du ma legs tshogs kyi dpe mthar thug pa byung / mi mangs skya
ser kun la tshe rta'i dbang rjes gnang rgyas par byas skabs pha bla ma tshar pa chos rje'i tshe dbang 'dra mo byung zer mi kha yar byung / de nas mgyogs skor byas/ don
gcig pa bya lor rwa 'khrid/ nA ro mkha' spyod/ gur zhal phyi nang gi 'khrid sogs mdor na snyan brgyud kyi sbas don ma lus pa don gyi gdul bya mtha' yas pa'i re ba so sor
bskang / chos sde nyid kyi sgrub mchod sogs kun la shar sbyangs byas dus steng gtong dgos rnams kyang gong 'phel kho na

byas/ mkha' 'gro chos skyong rnams sprin bzhin du 'du ba'i gnas ru mtshon gyi rten rnams cung zad rnyings pa'i skyon 'dug pa rnams la ji ltar 'os pa'i rten rnams rgya cher
gsar du spos nas gtsugs pas chos srung dam can tshogs kyang mnyes pa'i dge mtshan du ma snang / rje btsun 'jam pa'i dbyangs kyi dus mchod la pha rgyud kun gyi yang snying
rdo rje 'jigs byed kyi sgrub mchod kyi rgyun btsugs pa'i cha rkyen du rgyu dngos gang yod de steng du spungs nas mchod pa'i rgyun mi nub par btsugs/ de nas don gnyis pa
khyi lo dge sbyor gang 'phel skabs gzhan phan gyi ban ling kho na'i dus zla ba dang po la rdo rje 'jigs byed kyi rwa 'khrid nyid rgyas par 'chad skabs/ gdams pa 'di'i spyod
yul du ma gyur pa'i gang zag skal dman kha re 'dug pa la/ lam 'di'i bdag po snying nye la bka' nyan pa chos kyi rgyal po de nyid cung zad khros pa'i nyams kyis/ rang nyid
la bzlog pa'i rnam pas khams shin tu nyog pa kha bdar ba'i skyon gyis mgrin pa yang 'gags pa'i tshul gyis go skabs dog pa tsam byung bas grol ba rigs 'dra zhes pa'i nye
gtam byed mi mang po byung / de 'dra ma zer chos srung 'di ma mnyes pa'i rtags su 'dug /lar chos byed mkhan yin pa la shi na yang legs pa yin/ mi tshe chos la bskyal ba'i
don de ga yin mod byas/ 'tsho byed nyid kyis phul du ma phyin pa'i 'bras bu nad ngo de yang cher mi zin pa zhig 'dug pa dang / lhag par chos srung de dang lha mo nyid
kyis rmi lam du khyed rang 'o brgyal mgyogs par blo la yod pa'i 'tsho

byed 'bod pa zhu/ nged kyis 'phrin las ci nus sgrub zhes pa'i za zi la gnyid kyi rnam pa dwangs/ nged rang gi blo gtad bcol ba'i sman pa de nyid 'phral du spyan drangs pa'i
nus pa dang / mkha' 'gro chos srung gi byin rlabs kyis da bar gnas pa lags/ de dus kyang 'gro dgos pa'i ltas log pa byung yang bgegs de nyid dgyes pa'i 'byor pa thams cad
med par byas pas don thams cad de gas tshim song / chos de yang gegs med du grol chos srung rnams la bskang bshags kyi btang rag brgya tshar gyis mnyes par byas/ de nas
sgrub thabs brgya rtsa sgrol ma nyer gcig sogs kyi rjes gnang gis don gnyer thams cad so sor tshim par phul/ zla ba bcu gcig pa'i tshes brgyad la chos kyi rgyal po sku mched
kyis mthun rkyen phul du phyin pa'i mthun sbyor gnang / lhag par ayon bla ma'i bstan pa la 'jam dpal nyid ched du mi'i gzugs 'dzin pa khri srong lde'u btsan gyi brtul
zhugs 'dzin pa dgra 'dul drung gis sgrub pa chen po bka' brgyad kyi rtsa sgrub sogs rnying ma'i bstan pa gsal bar byed dgos zhes ched du bskul nas sgrub pa chen po'i steng
nas sman sgrub ril bu sil ma dang gong bu sogs yong gin 'dug kyang / gong bu'i sgrub pa zla ba lhag tsam bde gshegs bdun brgya nyi shu'i bsnyen pa dang lhan du bsgrubs
pas/ zhag bcu gnyis tsam song ba na dri bzang gis sgrub khang kun gang ba dang / dam rdzas kyi sman rag gtor gsum rnams kyang dri ro phun sum tshogs pa dang mar me'i rgyun
gcig gis nyin mtshan lnga tsam thub pa dang / gzhan yang zhag nyi shu song ba'i nyi ma snga phyed tsam la gnyid

kyi rnam pa yod tsam gyi rmi lam na nam mkha'i khyon thams cad la li khri'i mdog ltar byas pa'i dbus na bum pa gser btso ma ltar gsal zhing dwangs pa chen po zhig 'dug /de'i
dbus na padma sna tshogs kyi 'dab ma brgyad kyi 'dab ma re re na gu ru padma'i sku'i dbyibs thams cad padma rgyal po'i tshul ji ltar byas pa 'od sna tshogs lta bar mi bzod
pa zhig 'dug pa dang gnyid sad/ e ma ayon bla ma'i thugs rjes nam yang bslu ba mi 'dug snyam nyi ma shar ba ltar gyi dang ba shar/ ril bu rnams kyi 'phel rgyas cung zad
dang yid bzhin nor bu ltar rdzi la gang nas ltas kyang yid kyi re ba khengs pa zhig byung / de nas rgyal po'i gdung brgyud rnams dang / bka' 'bangs kyi don gnyer mang
po dang snyigs dus kyi sngags pa'i gzugs brnyan du ma dang bcas pa'i tshogs la rtsa ba'i dbang nyid rgyas par dbang tshar kha yar byas pas rgyal po'i dgongs bzhed ltar ayon
bla ma'i bstan pa ches cher rgyas par byas/ de nas lha lcam padma gsal gyi skyes mtha' padma bho Tas bum thang sku rjes brag nas spyan drangs pa'i bla ma drag po'i gtor
bzlog byed dgos phebs/ dmigs yul de yang tshul ltos ru thag 'dzin pa la ched du bdos pa'i stod 'brog rnams la gtad/ bskul btsugs gtor ma cung zad phyir bsgyur bas gtor
snod nas rgyangs tsam thon dgra phyogs la rings par chas pa kun gyis mthong ba dang / 'phen pa'i skabs su slebs pa na rlung gi rgyu phyogs 'phral du 'gyur ba dang / zor rnams
lag nas 'phen 'gro ba tsam dang / gnam lcags kyi 'phang gtor de yang tsheg sgra dang bcas nas

song bas rtags mngon du gyur pa zhig byung ngo / des mtshon pa'i bzlog pa 'di nyid snga phyir lan kha re byas pas/ res 'ga' gtor ma sa la thim pa dang / res 'ga' zor skam rlon
la me med pa'i du ba 'phyur ba sogs byung mod/ thams cad ma spros/ gong sman sgrub skabs khams nas chos rgyal mtshan gyi ja gsigs sogs kyi skyel ma dang mi 'di la chos
mang po gnang dgos zer ba sleb/ mtshams 'di ma grol bar phrad mi thub pa 'dug /de nas gang yong byed byas pas/ yus kyis brgyal ba'i da lta dgos ja yang 'bul zer ba la da
lam yi dam dang ja brje bo mi yong byas/ phyis su blos ma long ba dang bcas byung bas chos phran bu ma gtogs rten 'brel ma 'grig song / de nas don gsum pa phag lo mtshams
me byas pa'i khong nas chos 'dod phran pa la chos sbyin ci nus dang / nyer gcig mchod kyi sgrub mchod dge rgyun la dmigs nas chos sde 'di nyid kyi mdun ngos su spyi khang
chen po zhig 'debs rtsis byas/ gong nas kyang dge ba'i rgyun la dgongs mthun rkyen legs lam phun sum tshogs pa gnang / der sdod kyi pho mo rnams la khral rigs kyi rgyun
spangs nas sbyor stod gnang yongs su rdzogs par mthar phyin/ zla ba bzhi pa'i nang du mtsho sgor khor tsam phyin/ phar lam dge 'phel du padma dbang chen gyi dbang nyid
rgyas par byas/ rwa 'khrid sogs chos kyi thugs bzhed ci nus sgrub/ mgyogs skor byas yongs/ lha rgod gangs kyi rwa ba'i nub kyi lcags mtsho sngon mo'i 'gram du phan tshun
gyi mi dbang zhal ngo rnams kyi skyel bsu 'dzom pa dang lus sems dub pa rnams

cung zad ngal gsos/ de nas phu pa skya ser rnams kyis bsu ba bzabs sprod dang bcas dge 'phel du bsdad/ chu tshan la khor ba phyin rim pas gdan sa chen por sleb/ yar klungs
bkra shis rtse nas rje btsun bla ma tshar pa rje'i zhal snga nas kyi gsung las skyes pa'i mkhan chen yol pa de nyid chos dbyings su gzims pa'i gnas tshul dang / gser gdung
drung du mar me rgyun spar dang / lha rdzas kyi brnyan dar mchod rdzas kyi gsung snyan sogs dang / dge 'dun tshogs par nag rtse bden ja'i mang ja zung dang 'gyed chas/
'dir yang bsngo ba'i rten dpag med dang bcas mkhan nyid kyi gsung las byon pa'i bshes gnyen bcu phrag tsam dang bcas 'byor byung bas gsol 'debs bsngo ba'i smon pa rgya cher
bsgrubs/ khong rnams la dpal kha'u brag rdzong ba'i snyan brgyud kyi bdud rtsi 'dod pa'i re ba mthar phyin par byas/ dam tshig pa'i bu la gdams pa'i ye shes kyi rgyas
btab ste bstan pa phyogs mthar rgyas par byas/ yar klung chos sde nyid na dam pa des gnang ba'i chos skyong rnams kyi sku brnyan sogs kyi bar chad bsrung ba'i ched du bla
ma'i thugs dam ye shes kyi rdo rje dgos zer ba ltar bstan pa bsams nas thugs bzhin bsgrubs ngos la yang rje bla ma dang de'i bstan pa bsam yong dgos gsungs kyang / na so
smin pa dang sa khad 'gyangs pa la brten phan thogs yong ba dka'/ de bas bstan pa'i nyi ma ayon gnyis pa'i dbon drung mkhyen rab gdul bya'i mkha' la byin rlabs kyi 'od zer
'bum phrag 'gyed par nus pa'i sngags 'chang dbang phyug

rab brtan spyan 'dren par 'os so zhes pa phul/ de ltar dngas len mdzad song bas de phyogs kyi re 'dod thams cad 'grub par go bas blo bde/ de nas don bzhi pa byi lo dge sbyor
dang chos 'chad ci nus skabs nas rtse sogs kher ma byas bsdad/ rgyal ba'i bstan pa de 'dzin gyi skyes chen rnams la lhag bsam gyi thugs mdun gzhal du med pa/ gzur gnas
kyi mkhas pa thams cad dga' ba bskyed par nus pa'i dpa' bo/ rnam dpyod kyi mkhyen rab nam mkha'i khyon ltar yangs pa/ mthu stobs kyi 'gran la sngon rabs kyi rgyal brgyud
bskyangs par mdzad pa'i chos skyong ba'i rgyal po khri srong lde'u btsan gyi rnam par 'phrul pa dgra 'dul drung gis ched du bskul/ bang mdzod thams cad kha phye nas kun tu
bzang po'i mchod sprin ltar phyogs gcig tu mdzad/ mkha' mnyam 'gro ba'i don du thar pa'i rgyur 'gro ba'i bag chags kyi sa bon bzang po 'debs pa'i skye ba bdun pa'i sha
la brten pa'i ril bu sgrub pa'i sgrub pa zhig gnang dgos phebs/ de ltar ci gsung dang len byas/ rten de'i steng du rdzogs pa'i sangs rgyas kyi 'phel gdung / shA ri'i bu sogs
nyan thos rnams kyi gdung / ayon bla ma'i byang sems kunda dkar po/ /mkha' 'gro 'bum gyi gtso mo ye shes 'tsho rgyal gyi pad rag /chos rgyal gsung gi skye ba chos dbang
gi sku sha /sna nam pa'i skyes mtha' rgod ldem pa'i sku sha /lho byang gi gter kha so so'i chos sman phye ma/ rgya gar gyi lo paN so so'i gdung shangs mtshal dbu lo na
bza' sogs dang / rje btsun sa skya pa'i gdung brgyud gong ma rnams kyi gdung shangs mtshal dbu lo na bza'/ rje btsun

sa paN gyi 'phel gdung / theg chen rin po che'i sku sha /gong ma so so'i bdud rtsi ril bu/ rje btsun kun dga' bzang po'i dbu lo sogs dang / grub thob chen po'i dbu lo na bza'/
tshe sgrub ril bu sogs mdor na rgya bod kyi skyes chen tshad mas grub pa thams cad kyi byin rlabs/ rtsa ba dang brgyud pa'i skyes bu mtshan nyid tshang ba kun gyi byin
rlabs yid ches rnyed pa rnams kyis gzhi byas/ de dag la brten pa'i rgyu rin po che sna tshogs tshad/ sman rin po che tshogs tshad/ 'bru rin po che tshogs tshad / de sogs
ji ltar dgos pa'i yo byad sgrub khog gzhung nas bshad pa ltar ma tshang ba med par byas/ mtshan nyid de ldan gyi ril bu sgril ba rnams kyang gzhung dang mthun par mi dbang
nyid kyis sta gon gnang / dus la babs pa'i tshe zla ba drug pa'i nyer lnga la phun sum tshogs pa kun tshang ba'i gnas kyi gtsug lag khang chen por 'phags pa thugs rje
chen po'i las gzhung gi steng nas sgrub cing tshes bcu'i mchod pa rgyas par bsgrubs/ gzungs thag 'dzin pa'i sgrub po bcu gcig /'phrin las gyer ba'i sgrub po bcu phrag gsum
tsam dang / gzhan yang gzungs rgyun mi 'chad par sgrog pa'i skye bo brgya phrag dang bcas sgrub pa zhag gsum song ba'i snga thun gyi thog mar brgyud pa rin po che la rtse
gcig tu gsol ba phur btsugs su btab pas/ po ta la sogs sangs rgyas kyi zhing khams rnams na bzhugs pa'i dkar phyogs kyi lha rnams dgyes pa'i me tog gi char nyi ma sbrel
nas 'bab pa dang / zhag bzhi song ba'i dgongs thun gyi 'dzab kyi skabs su nged rang mchod yon kun

dkyil 'khor khang pa la skor ba byed pa'i grogs mdzad de/ 'phags pa'i dkyil 'khor gyi bka' nyan lhag bdud kyi pho nya/ lha chen/ klu chen/ gza' chen/ rgyal chen/ ha ri ka /paN
tsi ka sogs kyi srung ma thams cad dang / gtsug lag khang gi gnas bdag gnyug mar gnas pa'i dam can mgar ba nag po/ /bdud mo tha chung re ma ti sogs dkar phyogs skyong
ba thams cad yol ba gsum rim gyis nang na skor ba dang gzungs rgyun cher sgrog pa'i nyams 'ur lang la khad pa byung / zhag lnga song ba'i snga thun gyi bar la gnyid kyi
rnam pa thung tsam byung ba'i rmi lam na rje btsun sprul sku chen po padma rgyal po'i sku nyid myug rgyal khang du skye bdun sgrub pa'i skabs kyi sku'i mdangs ji lta ba dang
/ g.yas na 'khrul zhig chos skyong bsod nams yin zer ba'i sku gzi brjid che ba zhig dang / g.yon na tshar chen yab sras dang bcas dgyes pa'i zhal 'dzum gyi mdangs yal
ba byas pa zhig rmi/ gnyid dwangs pa na e ma ho nga yang bsod nams che de lta bu'i bslu med kyi bla ma rnams dang mjal snyam pa dang / da snying po bdag dang bdag la ltos
pa thams cad ayon bla ma'i drung du skye nges kyi smon pa yid ches nges shig btab/ de nas bzung dri bzang gi ngad pa 'thul bzhin pa dang bcas 'phrin las kyi mchod pa brgyad
brgya kha 'thor tsam song / de yang bstan pa dang de 'dzin gyi skyes chen thams cad yun du gnas pa dang / 'phrin las 'gag med du dar ba la dmigs nas sum brgya/ sbyin
po nyid dang gdung rabs kyi mnga' thang thams cad gong 'phel du rgyas pa dang / rkyen gyi bdud rigs thams cad

dpa' gzhom pa la dmigs nas nyis brgya 'thor ba/ sgrub po bdag sogs mtha' yas pa'i sems can thams cad kyi sgrib gnyis bag chags ngan pa sbyangs te 'khor ba rgyun gcod pa la
dmigs nas sum brgya dang bcas pa bsgrubs/ de bar la bza' ba dang btung ba'i bye brag gnang ba po ni nam mkha'i mdzod la longs spyod pa ltar nyin mtshan khor yug tu byung
/ de sbyor ba po thams cad po ta la sogs phyir mi zlog pa'i zhing du skye nges kyi nges 'drongs byung ba yin/ 'phags pa'i g.yon gyi 'og ma'i padma la de kun gnas pa 'dug
pas 'khor ba'i skyon gyis ma gos par go /dkyil 'khor de nyid du rtsa ba'i dbang dang / des smin pa'i skal ba bzang po'i rgyal 'bangs ji snyed la sgrub dbang shin tu rgyas
pa ril bu'i dbang dang bcas pa bsgrubs/ ril bu la 'phel rgyas sgrub gzhung gi thog ma byung ba dang / mthong bas yid 'phrog pa dri bzang gis gzhung stod du ma khengs pa
dang / des mtshon pa'i dge mtshan dpag par dka' ba dang / 'di nyid myong bas grol ba'i rtags mtshan du ma dang / ring bsrel gyi tshogs kyang mthong bas grol ba yod do/ /de
nas zla ba bcu gcig pa'i nang du dbon rin po che khor pa phebs byung bas thugs bzhed kyi don ma lus par blo nus kyi rig pa rtsal dang bcas pas bsgrubs/ 'di tshor rten 'brel
bsgrig pa yin pas sbyong dkyil bcu gnyis kyi gtso bo kun rig rnam snang gi dbang ji ltar 'os pa'i gdul bya 'di rnams la stsal ba dgos zhus pa ltar bka' drin bskyangs/
de nas nged rang shul du bor shar phyogs la thegs song bsam pa'i re ba 'di'i phyogs nas

ma rdzogs pa zhig yod do/ /de nas don lnga pa glang gi lo dge sbyor nyin mtshan dal med byed skabs bsam pa'i blo la 'khu 'khrig 'di ltar shar/ sngar nas chos bshad pa thams
cad kyi bstan pa la phan thogs yod pa dum pa tsam las mi 'dug /bstan 'dzin gyi skyes bur nges pa kun kyang dpon po'i ngo gang zin dang 'du 'dzi su che gtso bor 'don/ de
la brten sems can gyi bde skyid rnams kyang je lod 'gro bar 'dug /ri la gnas pa'i sgom chen pa rnams kyang 'ga' zhig ni 'tsho bas 'phongs 'ga' zhig ni ri khrod mi 'dzin par
grong yul khyi ltar bskor/ 'ga' zhig ni g.yo rgyu dang zog gi 'khor lo rgyun mar bskor nas sems can mang po bslu/ e ma bla ma yab sras rnams ni ma bzhugs/ 'di 'dra'i dus
ngan zhig snyam lus sems ngal zhing sgyid lug la yi mug pa zhig byung / 'on kyang sngon gyi dam pa rnams kyis 'gro ba'i bde skyid la dgongs/ yul dang yul gru thams cad
du gtsug lag khang mchod pa'i rten dang bcas pa bzhengs 'dug nga rang la yang pha bla ma rdo rje 'chang blo gsal rgya mtsho'i bstan pa 'di la dar rgyas shig kyang e yong
snyam pa dang yul phyogs 'dis gtso byas yangs pa'i rgyal khams su 'gro ba'i bde skyid la phan la re ba'i lhag bsam skyes nas/ gtsug lag khang rten dang bcas pa'i phyogs
su lus dang longs spyod thams cad spungs nas bzhengs pa ni zla ba lnga pa'i tshes gnyis la rgyal phur dang bstun rmang 'ding ba nas bkra shis mnga' gsol man chad zla ba phyed
lnga'i khongs su yongs su rdzogs par grub pa sogs rgyas par 'og tu bkod/ de skabs mi ngan kha re dang phrad pas lan

pa yin nam/ zhabs drung mkhyen brtse'i drung cung zad ma mnyes pa'i rtags mang po byung / ma babs ro zas 'di dang ma bral bas yin pa 'dug /gang ltar lus srog bdog pa thams
cad dang / phyi nang ma lus pa bran du phul nas ci mdzad legs nyes thams cad khyed rang shes snyam thugs rje la re ba 'di yin no/ /zla ba bcu gnyis pa'i tshes bcu'i snga
dro gnyid kyi rnam pa thungs pa byung ba'i rmi lam na ayon bla ma da lta bris yod pa 'di lta bu'i sku'i cha lugs byas pa bar snang 'ja' tshon gyi rnam pa khra shig ge ba'i
khrod nas mi tshad gsum 'gyur tsam byas pa zhig gi mdun na/ rje bla ma mkhyen brtse nyid sngon gyi sku'i tshul la pad zhwa phod ka bzhes pa zhig 'dug pa'i zhal nas/ mchod
pa'i dge tshogs dpag med mchis na yang / ayon rje la 'dud pa'i mchod pa de/ /ji srid mchog la ma reg bar dag tu/ /gus pas dngas len rab tu 'bad pa gces/ /gsung ba lhang
lhang byung ba dang gnyid sad/ sngar nas kyang grogs kyi ram bu 'degs pa ni med kyang / rang gis ji ltar nus pa gsol ba btab pa'i 'bras bu 'dug /da dung grogs dam tshig
pa phran bu byung na lus ngag yid gsum rtse gcig tu gsol ba 'debs pa dang / lhag par tshes bcu'i mchod pa ma chag pa rgyas par byed pa'i zhe bcad byas/ de nas stag lo don
drug pa la rten bzhengs kyi mjug bsdus zla ba bdun pa'i dus mchod rgyas par byas rjes zla skor rtser bsdad/ bstan 'dzin gyi skyes bu gnyis la lha chen nag po zhal bzhi'i
gsang 'khrid lus pa med par phul/ de nas dgon gsar chos rje ngag gi dbang

phyug sogs la dpal gur gyi mgon po'i dbang rnams yongs su rdzogs pa phul rjes ci bder gnas/ don bdun pa yos bu la lus ngag gi tshe 'di'i spyod pa thams cad rgyang rings spangs
nas ci nus su byang chub sgrub pa la rtse gcig tu gzhol/ de skabs rnam dpyod kyi blo gros gzhal du med pa stag na nas chos kyi rje kun dga' blo gros bzang po la gcig
brgyud du gsung ngag rin po che yongs rdzogs phul/ mdor na dmigs pa med pa'i sems can rnams kyi don du/ bla ma dang lhag pa'i lha tshogs la khor yug tu dal med gsol ba 'debs
pa la brtson pa 'di lags so/ /bzhi pa sgo gsum gyi las don yod par bya ba'i phyir rtag tu bsam gtan gyi kha ton 'chag med byed tshul la/ skyabs bslu med gcig chog rgyal
po mkhyen brtse'i dbang phyug gi mtshan spel yod pa mtshan bstod shlo ka gnyis brgya rtse ra/ rnam thar bstod thung shlo ka bcu gcig yod pa nyer gcig re/ dran pas srid
zhi'i rgud pa sel ba blo gsal rgya mtsho'i mtshan bstod shlo ka gcig brgya rtsa re/ kye rdo rje'i bskyed rdzogs thun gnyis rtsa sngags brgya phrag lnga re dang / nA ro mkha'
spyod kyi bskyed rdzogs thun gnyis yi ge so gnyis stong phrag re/ rdo rje 'jigs byed kyi bskyed rdzogs thun gnyis rtsa sngags brgya phrag re dang / snying po nye snying
stong phrag re/ rdo rje nag po chen po'i bskyed rdzogs thun gnyis bod pa stong phrag re/ rbod rbad bsad gsum dril ba'i shA sa na brgya phrag re/ bla ma drag po dmar po
dbu dgu pa'i bskyed rdzogs thun gnyis drag sngags yig 'bru zhe bdun pa khri tsho gnyis re/ drag po mthing kha'i bskyed rdzogs thun gnyis

yang snying 'bru gcig khri tsho re/ 'phags pa thugs rje chen po'i bskyed rdzogs thun gnyis yang snying 'bru drug stong phrag re/ phyag na rdo rje 'khor lo chen po'i bskyed
rdzogs/ dpal mgon ma ning gi bskyed rdzogs/ lha chen nag po zhal bzhi'i bskyed rdzogs/ rje btsun yid bzhin 'khor lo'i bskyed rdzogs/ tshe dpag med kun gyi yang snying lcags
sdong ma'i nyams len rta mchog rol pa gsang sgrub kyi bskyed rdzogs/ las kyi gshin rje gshed rang gi bran po chos kyi rgyal po'i bskyed rdzogs/ de rnams thun re re gsang
sngags rnams kyang brgya phrag la nyung mtha' byas pa re/ gzhan yang yi dam chos skyong rnams kyi dbang thob gsang sngags bdun bdun zla ba mang po yod/ thob tshad kyi
gsang sngags bzlas pa ma byung mod/ de kun gyi nyams chags gso ba la dmigs yi ge brgya ba brgya phrag re/ yi dam chos srung de rnams kyi gtor bsngo rgyas pa tshar re sogs
nyog la mang ba mtha' yas bdog ste thams cad ma spros/ drag po bla ma dang legs nyes kun lung ston pa'i 'dod khams lha mo re ma ti dang / bran po las kyi gshin rje rnams
kyi thugs dam bskang ba dang bshags pa rnams dus dang khyad par ba brgya rtsa re dang bcas pa song zhing / mdor na chos ldan gyi bya bas g.yengs na ma gtogs spyod lam drug
po'i gnas skabs ci byed dal bar skad cig kyang sdod ma myong / de snga yan la 'chag med khri tsho gnyis 'dren pa rnams dung bzhi la nye ba dang / khri tsho re 'dren pa
rnams dung gnyis la nye ba dang / stong phrag 'dren pa rnams bye ba gnyis re lhag thor song ba dang /

gzhan yang snying po nye snying rtsa sngags dang 'khor gyi lha sogs kyi gsang sngags sa ya dang / 'bum tsho dang / khri tsho stong tsho la mtha' ma byas pa mang po yod mod/
thams cad 'dri bar ma ldang / sgrub cing mchod pa dang / 'jug cing dbang blang ba dang / skabs su ci babs kyi las bzhi so so'i sbyin sreg rnams stong tsho drug nas brgya
phrag bdun tshun la nyung mtha' byas pa song 'dug kyang / sems gzhan g.yeng bas byas pas 'bras bu ma mchis so/ /'khrul pa spangs pa'i rgyud ldan gangs ri las/ /legs bshad
snyan brgyud bdud rtsi rnyog bral bas/ /nyams myong bde ba chen po'i bcud kyis myos/ /skyon med 'bras bu ye shes mngon du gyur/ /bslu med 'khrul zad yab sras sa skya pa'i/
/zhal 'od bskyed rdzogs drod ldan sgom pa po/ /zol zog dri mas dben pa'i ku sA li/ /rnam gsum 'dren pas skyong ba'i sngags smyon mkhan/ /blun po bsod nams chos 'phel
e ma ho/ /sangs rgyas kun gyi rdzu 'phrul gcig bsdus pa/ /bod khams ma rung 'phung byed 'dul ba'i gtso/ /padma ka ra zhal bcud 'thung ba bo/ /'dre 'jigs ro nyal mkhan po
'bru pa nga / /gzugs can mi rnams ya ga sgrog pa'i gnas/ /ltos bcas tshogs rnams don ldan nyams dgar mdzod/ /mkhas kun dga' ba'i glu dbyangs 'tsher bas gzur gnas snying la
bde ba ster/ /brtson 'grus ldan pa'i rkang drug tshogs rnams theg rim lam la myur du 'god/ /bzang 'dod grags smon med kyang rgyang na gnas pa'i pad tshal lo/ /lnga pa 'gro
ba lha mir bcas pa'i phyag dang mchod pa'i smon lam gyi

rten du gyur pa'i sku gsung thugs kyi rten bzhengs tshul la rnam grangs du mar 'dug ste nyung ngu'i tshul gyis brjod na/ bo dong byang chub chen po'i mchod rten rmang 'ding
ba nas rab gnas ma grub bar gyi bkod pa byas nas/ srog shing rgyud sde nas ji skad byon pa'i gzungs kyi rim pas ma tshang ba med pa theg rim gyi bzhugs tshul dang / drag
dmar/ thugs sgrub/ bka' brgyad/ bde kye/ 'jigs byed/ tshe dpag med/ nor rgyun ma/ rgyal chen bzhi rnams kyi gzungs 'bum phrag re lhag pa dang / gzhan yang rgyud sde bzhi
dang 'brel ba'i lha tshogs rnams kyi gzungs du ma dang bcas pa dang / drag dmar gyi gzungs dang ye dhar 'ba' zhig bzhugs pa'i tsha tsha'i tshogs du ma dang bcas pas yongs
su gtams pa'i chos sku'i mchod rten/ longs sprul gyi sku brnyan dang bcas pa'i grangs las 'das pa zhig bzhugs shing mdor na ding sang gi sa rdo gar blugs kyi bzhengs blo
tsho dang cung mi 'dra ba zhig yod/ gzungs chen sde lnga'i par sogs du ma zhig bzhengs da lta bo dong dbu rtse na bzhugs/ gsol 'debs kyi rten du bla chen rnam gnyis kyi
bris sku la gsung ngag brgyud pa dang 'jigs byed brgyud pas bskor ba chos skyong sogs 'dod lha'i tshogs dang / 'jam dbyangs bla ma'i sku rmi lam du byung ba la 'dod lha
rnams kyis bskor ba/ de nyid kyi mtshar sku la drin che ba'i bla ma 'dod lha dang bcas pas bskor ba'i bris sku/ thugs rje chen po'i sku brnyan brgya rtsa/ sbrul lo lha sa
rdzong du kye rdor/ gur lcam dral/ bla ma'i sku/ dud sol lha mo/ zhal bzhi yongs rdzogs kyi sku brnyan dang bcas pa mus nas dpal chen drung gis bzheng ba gnang / thog mar
bdag la cang mi gsung bar mkhyen rab kyi sgo nas bzhengs kyang / byings rnams la skya bris thengs

tsam byas/ zhal khra yongs rdzogs de nyid la skya bris brtsams pa na bar chad kyi rnam pa rlung la rten de lha bris pa rnams la zhugs nas/ zhi drag gi thabs ci byas kyang phan
pa zhig ma byung 'dug /mthar ri mo ba tsho sems dran pas mi zin par spyod pa sna tshogs byed pa zhig 'dug pas/ bdag la byin rlabs dang bgegs skrod dang zhal gyi rjes
gnang thun mong ma yin pa zhu zer/ de ltar mi nus thun mong ba tsam byas chog lar 'di lta bu'i sku brnyan bzhengs pa ni dal 'byor gyi dper mtshon par gda'/ da lam dngas phyin
skyon mi mnga' byas/ rjes gnang gi ye shes babs pa na ri mo ba la ye shes dngos su phebs nas tsha ba tsam lus g.yo 'gul med par gnas pa byung / de nas gzungs rten rnams
gegs med du phyin/ rab gnas kyang bdag nyid kyis byas da lta ni sbyin po de'i lag na yod mod/ de 'dra'i 'tshub lta bu yin nam de lo lha sa rdzong ni thang mar btang nas
bar chad kyi gtso bo dbon zhes pa dga' ba'i glu blangs so/ /de skor mang po yod kyang ma spros/ gzhan yang 'dar stod grang mo che'i chos gra zhes/ chos 'khor yang rtse'i
gtsug lag khang gi gnas su/ glang gi lo zla ba bzhi pa'i tshes gnyis la rgyal phur dang bstun gtsug lag khang gi rmang bting / zla ba brgyad pa'i mkha' 'gro 'du ba'i dus
nyer dgu la phyag tshad ldan pa'i bzo bo byin gyis brlabs te 'go btsugs/ de yang rgyu rin po che gang las bzhengs snyam na/ 'jim pa la rtsi tshon gyis byugs nas mdzes
mdzes lta bur byas pas sa rdo'i gong bu la rgyan du che bar byas pa ma yin/ gang zhe na gser g.yus

gtsos pa'i rin po che'i tshogs mtha' yas pa/ ga bur gyis gtsos pa'i sman tshogs tshang / tsan dan la sogs pa'i dri bzang dpag med/ a ru ra la sogs pa'i shing 'bras duu ma/
spang rgyan la sogs pa'i me tog sna tshogs nas gro la sogs pa'i 'bru tshogs grangs med/ bsam yas kyis gtsos pa'i mtha' 'dul yang 'dul gyi gnas na bzhugs pa'i rten rnams kyi
rdul/ skyi rong gi 'phags pas gtsos pa'i 'byung ba kha gnon la bzhugs pa'i jo bo rnams kyi rten dang shing kun gyis gtsos pa'i bal yul na bzhugs pa'i gtsug lag rnams kyi
rten dang / dpal ldan sa skya'i gtsug lag khang gi bse 'bag gis gtsos pa'i rten grangs dpag med rnams dang / kha'u brag rdzong sogs me 'bar gyi gtsug lag khang bzhi'i
gnas na bzhugs pa'i srung ma rnams kyi/ e waM chos ldan la sogs pa'i bod yul gyi mdo sngags so so'i chos grwa'i gtsug lag na bzhugs pa'i rten dang / mnga' ris rdzong dkar
la sogs pa'i rgyal po'i pho brang thams cad na bzhugs pa'i rten sogs de thams cad kyi zhabs rdul gtsug lag de rnams dang / gnas brgyad kyi mchod rten gyi sa sna/ bkra shis
pa'i lung pa mang po'i sa sna dang chu sna/ ri bkra legs pa pho gsum mo gsum gyi sa sna sogs dang / ka shi ka'i ras sogs dang / kha dog sna tshogs pa'i lha rdzas kyi dar
bzang mang po dang / de rnams tshogs gcig tu byas shing 'jim pa cung zad dang bcas pa'i phung po la rab gnas mtshan nyid tshang ba byas/ de yang brgyud pa thun mong ma
yin pa 'di pa'i bgros la/ chos skyong gi sku

brnyan bris 'bur ci bzhengs kyang thog mar gzungs kyi bya ba yongs su rdzogs par byas nas/ thun mong gi sku dang thun mong ma yin pa'i sku rnams yod pa las/ phyi ma 'bad pas
sgrub pa la/ de yang dregs pa pho rgyud kyi ngo bo gri snying 'khor lo/ dregs pa mo rgyud kyi ngo bo nal bu'i gri snying 'khor lo/ gnyis med kyi ngo bo ye shes kyi rdo
rje gzugs dang bcas pa/ theg pa che chung gi bla ma brgyud pa dang / rgyud sde phyi nang gi bla ma brgyud pa'i mtshan rim 'dod gsol dang bcas pa brgya phrag gnyis re dang
/ rgyud sde bzhi dang 'brel ba'i yi dam chos skyong nor lha bstan srung dang bcas pa'i mchog thun sgrub pa'i lha rnams kyi gsang sngags brgya phrag gsum re dang bcas pa
ru shing so so la theg rim gyi dkri tshul so sor byas te lha rdzas dpag med kyi na bza' dang bcas pa bzhugs yod la/ de ltar chos skyong gi sku brnyan de yang bzhengs pa'i
dus/ phyi nang gsang ba'i rten 'brel ma lus par tshang dgos pa yin te/ de lo glang lo zla ba dpyid zla ra ba/ tshes nyer dgu/ gza' mig dmar skar ma mgo /skyes pa stag lo
pa grir shi ba'i snying khrag sar ma lhung ba/ de nyid kyi gri rkang / mgon po 'di nyid la bsnyen sgrub las gsum gyi sgo nas mtshan ma thob nges kyi bla ma dam pa'i srin
lag gi khrag dang / shangs mtshal/ skyes pho mo lo bcu gnyis 'gro ba'i rang byung gi khams dkar dmar dang bcas pa 'di rnams 'dzom na nged rang dpal ldan sa skya pa'i snyan
brgyud 'dzin pa rnams kyi bzhed pas ye shes pa dngos su zhugs pa yin pas/ zla ba tsam ma 'grig mod/ gzhan

yang tshang ma rang 'grig tu byung nas/ phyag tshad ldan pa'i bzo bos rdo rje dang padma'i lag pas dus de nyid la 'go btsugs/ de la yang phyi nang gi nye ring kun bar chad
yong zer mda' skur mang dag 'dug kyang / khyed de ltar bsam pa'i don rnams la kha thal bas bcad do byas/ don la sngon du bla ma chos skyong dang bcas pas mtshan ma bzang
po byung ba dang nye bar gnas pas grogs bgyis te rkang blangs/ blos 'char tshul mi dbang rnams la'ang zhe nas phul/ dgongs par ji ltar bzhugs pa'i zhal bkod da lta gnang
ba skabs su babs/ phyis su de dang de 'dra byung na bzod par gsol byas/ gang ltar bar chad mi 'byung ba'i 'phrin bcol gyi mchod gtor bzang po phul/ nam zla cung zad dgun
la sbyar ba nas rdul gyi nyes pa las skyob pa'i 'phrin las rlung lha sha gzugs 'od kyi rnam pas ma grub par la mdzad pa dang / gzhan yang gnas srung dkar phyogs skyong ba
rnams dang / rgyal chen bzhi sogs kyis rtse gcig tu sgrub pa'i grogs kyi 'phrin las yang dag byas/ de rnams la mchod gtor bzang po yang yang du phul dus dang rgyun gyi sa
lam bar chad srung ba'i gsol ba drag tu btab ste/ dam tshig gi sku brnyan mkha' 'gro lha brgyad/ gnya' mnan pa'i phyir 'byung po 'dul byed/ rigs bdag cod pan 'bral ba med
pa'i phyir phrag dpung g.yas g.yon du rje btsun rdo rje 'chang rnam pa gnyis kyi sku brnyan/ phyi nang gi las mgon gsum dang bcas pa/ bram ze'i gzugs 'dzin zhing skyong
chen po yum bzhir bcas pa'i sku brnyan/ de

nyid kyi gsang ba'i las mgon shu tra nag po'am sangs rgyas kyi gcung por grags pa/ dpal padma dbang chen yang gsang khros pa'i thugs kyi sprul pa dbang gi skyes bu bshan pa
nyer gcig gi gtso 'khor gsum gyi sku brnyan/ spyir 'dzam gling bod yul gyi gnas bdag /ayon bla ma'i bsha' sgrub/ sgos rje btsun tshar pa rje'i dam chos phyi nang gi ltos
pa thams cad bang mdzod kyi gnyer kha'o/ /nged rang la gnas 'di nyid rtsis sprod dang yul byes kun tu chos dang thun mong gi dpal 'byor rgyas par spel ba'i 'phrin las mdzad
pa po gnas kyi dkor srung dam can mgar ba nag po nyid dang / 'dzam gling kha ba can gyi yul bdag bstan srung bstan ma bcu gnyis kyi bdud mo bzhi'i tha chung khyung lung
re ma ti dang bcas pa'i srung ma rnams kyi sku brnyan dang / de'i steng du pha rgyud kun gyi yang snying rdo rje 'jigs byed rwa 'khrid mkha' 'gro snyan brgyud kyi brgyud
pa rin po che yongs rdzogs dang / gdan sa chen po 'di nyid kyi mkhan rabs kyi sku brnyan dang bcas pa bzhugs yod cing / de rnams kyi steng du gos dar zhe gcig pa'i bla
bre na bza' snyan dar dbu snyel bzhugs gdan dang / steng du snyan brgyud zhal shes las 'ongs pa'i thun mong ma yin pa'i ru mtshon rtse lnga pa dang bcas pa tshun legs par
bsgrubs so/ /de yang rten gtso'i sku brnyan 'di bzhugs tshul chos kyi dbyings la 'gyur ba med pa'i phyir chos skyong 'di nyid bris 'bur gang bzhengs kyang g.yon du 'gying
ba dang bcas pa yod bzhin 'dug pa ltar bzhengs pas/ sangs rgyas kyi phyag nas dngos bzhugs

bod du bse 'bag tu byas pa'i sku 'bag nyid g.yas 'gying du yod pa/ zhal gnam sa lta bu gdangs pa yod pa ltar du rang grub tu byung ba ni bzo bo'i rig byed sogs der gnas pa
kun gyis mthong ba de yin/ da lta'i bar du yang cung zad g.yas la 'gying ba dang bcas pa yod do/ /de la yang rab gnas rgyas par sgrub pa'i ston mo sde pa che sa nas dgra
'dul drung gis bka' drin bskyangs/ rim pas mtshon rdzogs kyi mthar sku gsum gyi spyan 'byed par brtsams zla ba dgu pa'i tshes lnga la rgyal phur gyi 'phrod dang bstun/ tshogs
kyi ston mo bzang po dang bcas mtshon gyis dbye bar brtsams pa na/ rnam snang mtsho'i thugs ka'i bde ba chen po'i ye shes kyi spyan de nyid dngos su sems can gyi don
du sku brnyan 'di nyid kyi spyan gsum la bkra lam shar ba nas mtshan ma rdzas kyi mtshon dang lha bzo ba la ltos pa med par kun gyi mig sngar 'byor ba dang bcas pa yod cing
/ de lta bu'i sku brnyan spyan 'dren par brtsams nged rang gi yi dam lha'i bskyed rim brtan po spos kyi dri bzang phyogs kun khyab pa dang bcas g.yabs pa na/ gnyug mar
gnas pa'i skor srung rnams dang rgyal chen bzhi/ phyogs skyong bcu sogs kyi rnam 'phrul 'od gzugs kyi rnam pas spyan 'dren pa'i gsal snang chen po byung / de ltar rten
gyi bya ba thams cad yongs su rdzogs nas gong du brjod pa ltar gzungs bzhugs kyi steng du sku brnyan re re la sangs rgyas kyi 'phel gdung re re dang / gser zangs las grub
pa'i gnod sbyin 'khor lo tshul bzhin bsgrubs pa re re dang bcas pa

bzhugs yod la/ mthar rab tu gnas par sleb pa na/ gong nas mi dbang rnams nor bu'i 'phreng ba la sogs pas brgyan pa dang / zab ber la sogs pa'i rgyal po'i chas thams cad kyis
brgyan nas bdag nyid bsu ba dang bcas ji ltar rab tu gnas bya'i khang par sleb/ 'og tu rab gnas khyad par ba kun dang thun mong ma yin pa zhag bdun du byas pa'i ye shes
bstim pa/ rje ngag gi dbang phyug gis mdzad pa dang / rgyud dang rgya gzhung nas gsungs pa ltar la zhal shes kyis brgyan nas zhag gsum du byas pa'i mnga' gsol rgyas par
stag lo zla ba drug pa'i sangs rgyas kyi dus tshes bco lnga la grub pa dang / 'di nyid kyi 'gram 'ding ba nas rab gnas kyi mnga' gsol tshun la zla ba bzhi dang zhag nyi shu'i
khongs su gegs med du yongs su rdzogs par mthar phyin te/ bkra shis dang dge legs kyi rol pas dus kun 'tsho ba 'di lags/ gzhan yang lha khang 'dir sangs rgyas byang
sems kyi li ma dang / zangs sku ji snyed dang / lag na ci yod kyi mchod rdzas thams cad dang / gong nas mi'i dbang phyug rnams kyi 'byor pa'i dngos kun ma lus pa zhum pa
med par lan cig min par 'bul ba dang bcas lhan cig tu mchod sprin rgya mtsho lta bur dmigs nas phul ba dang / 'bangs thams cad kyi phyogs phyogs nas ji ltar nus pas bkur
bas nam mkha' mdzod la 'gran bdo ba tsam byung / rang nyid kyi tshe 'di'i phun tshogs thams cad kyang zhing mchog dam pa dge 'dun gyi sde dang / bzo ba'i rig pa 'chang ba
nyer gnyis dang bcas pa la rnam thos kyi bu'i 'byor pa ltar 'phongs pa med pa ltar lan gnyis

su phul ba dang / rab ston gyi dpal 'byor ni lha 'dre mi gsum mthong bas tshim pa dang bdud rtsi'i rgyun ni ganggA'i rlabs ltar chal chil du longs spyod cing / so so nas glu
dbyangs gar sogs kyi rdzogs ldan ltar byas pa byung / srung ma'i dbang po de dag gi drung gi dam rdzas mchod pa zag med ye shes kyi bdud rtsi ro brgya ldan pa ri bo la
'gran pa tsam btsugs nas dus dang rgyun gyi mchod pa ji srid gnas kyi bar du yod pa dang / de ltar sku gsung thugs phyi nang gsang ba ste drug ldan rten gzhan yang mi lpags
kyi g.yang gzhi dang / gos nag gi 'phan dang / steng du gsang ba'i rnga thug sogs dpag med cig bzhugs yod do/ /rdo rje 'jigs byed la med du mi rung ba'i snyan brgyud zhal
shes kyis brgyan nas dbang chog /gtor bzlog /sbyin sreg dang bcas pa/ sgrol dkar gyi rgyun gyi nyams len/ bsngo ba'i yi ge chung ngu / gsar rnying gi bla ma brgyud rim
kha yar gyi mtshan sngags/ de mtshungs yid dam chos skyong kha yar gyi gzugs sngags rnams kyi par dang / gzhan yang chu chen por zam pa dang / lam 'dus che sar mgron khang
dang / 'jigs pa'i gangs srag tu 'jigs skyob dang / phu chus cung zad 'phong sa'i lung par rdzing bu 'bru ba dang / lam 'phreng gi g.yang sa 'chos pa sogs mdor na sems
can gyi bde skyid mi nyams shing gong 'phel gyi thabs la skad cig kyang g.yel ba med par byas kyang / dus kyis mkhyogs bas lan pa yin nam tig tig mi gda'/ gang ltar lus
srog 'byor pa thams cad da dung rgyal ba'i bstan pa dang

'gro ba'i don du 'phongs pa med par byed pa 'di yin zhing / rang nyid zhi ba don gnyer gyi blo ni nam mkha'i padmo ltar mtshungs so/ /drug pa mgon med srid mtshor 'khyams pa'i
nyam thag gi 'gro ba mtha' yas pa'i don rtse gcig tu byas tshul la/ 'gro drug gtso bo mi lus dang / skam rlon gyi rten la gnas pa'i sems can gyi don byas tshul sogs las/
bo dong dang lha sa rdzong du snying rje'i gnas su gyur pa'i sde phan tshun 'khon bzhi thams cad zhi ba'i tshul gyis 'jam la blangs te byams pa la gnas par byas/ so so
nas blo'i re ba phul du phyin pa byas btang snyoms kyi yul du gyur pas 'khrug gzhi bral rang dgar spyod pa'i bde ba la bkod pa dang / gzugs can mi rnams kyi 'dir snang
phun tshogs kyi bde ba la 'tshe bar rtsom pa'i gzugs med bgegs kyi gnod pa las bskyabs pa'i 'gro ba pho mo drag zhan bar pa khri dang nyis stong tsam/ tshe mthar mi gtong
ba'i bar chad 'chi bdag grong kha nas phyungs te bde bar mthar phyin pa dang / gzhan yang 'gro ba pho mo klu'i nad kyis btab pa mang po la phyag rdor me dbang dang bcas
pa/ nA ga rakSha/ seng ge sgra sogs kyi gnyen po'i rjes gnang / klu nyid nad las gsos pa'i thabs gdon grol gyi cho ga rgyas par sgrub pa sogs kyi mi dang klu nyid bde ba'i
go skabs thob pa dang / tshe 'di'i 'du byed rdzogs te nam zhig dus mthar gtugs pa'i 'gro ba pho mo grangs med pa la tshe dbang re byas pas de ring tsam mi gnas pa yang
lo zla zhag sbrel nas tshe bsrings te thub pa dang / chos byed kyi 'gro ba pho mo mtha' yas pa rnams la lam du mi 'gro ba'i bar chad

zhugs pa mang po la gegs sel bogs 'don gyi dmigs thun re'am/ rdo rje 'chang nas rtsa ba'i bla ma dam pa'i bar gyi mtshan nas brjod de bgegs la bka' bsgos pas de 'phral bgegs
las grol zhing gol sa las bzlog ste mthar phyin/ gzhan yang bzhi brgya rtsa bzhi'i nad dang / gdon nyis stong dang bcas pa'i sner ba la gnyen po gang la gang 'phrod kyi
dbang rjes gnang gtor ma sngags chu gsang chu byin rlabs bsrung ba sogs byas pas dngos de kun gyi bdud las grol ba'i 'tsho mdzad sman pa rkyang par bzhugs pa mang po byung
mod/ mdor na skyes thog 'di nyid mthong thos reg pa kun gyis mthong bas grol ba 'di ma gtogs yi ger bzhag pas dgos pa med/ da phyin snyigs ma'i dus su 'khrungs pa'i gdon
'di rnams kyi 'gro ba'i lus la ji ltar byas pa yong ngam snyam pa'i zhe mtsher tsam gda'/ gzhan yang 'gro drug gang gis lus rten 'jig pa'i 'phral rkyen de dang de la gnyen
po 'phrod pa byung na de dang de min na phyi mar phan pa'i gzhan rkyen stobs chen byas pa ni bgrang ba'i ra ba las 'das/ gnas gang du sdod kyang dus kun nye 'khor du
gnas pa'i ser gzugs rnams kyi spyod pa zhi drag ci byed kyang rang rang spyod tshul dang mthun pa'i legs nyes thams cad rang gnas su tshang bar byas te bde ba'i ngang du
lhod de bzhag /gzhan yang tshe 'di'i spun du gyur pa'i ming po de nyid lo nyer lnga pa la pha rol tu phyin/ bdag dang las kyi 'brel pa phran du ma rdzogs bar slar mi'i lus
rten zhig blangs/ smra shes tsam na ma de'i ya khud du gyur nas bzhi mdor bskyal/ de

bdag gi rtsar sleb snying nas mi bzod pa'i brtse bas mchi ma 'khrug /phyi nang kun gyi 'di 'dra la bdag rkyen byed pa zer/ nged kyis 'di tsug yin de 'dra ma zer snying rje'i
yul 'di ltar/ pha mas ni bor/ smra ni mi shes/ mgon skyabs byed mi ni med/ 'di lta bu la snying rje ma nus na theg chen gyi sems bskyed yang nyams 'gro/ lhag par bdag gis
ma skyabs na gzhan mgon skyabs byed mi su yang med byas/ don la yang de ga yin/ skam sar gnas pa'i bya ri dwags dud 'gro'i 'gro ba 'bu srin chur gnas pa'i nya lcong sbal
ba sogs sems can gyi lus rten grangs med pa'i srog skyabs sogs dngos su sems can gyi don la rang srog las gces par 'dzin pa'i blun po snying khams can zhig lags so/ /bdun
pa skam chags kyi rtag 'dzin mtha' dag bzlog pa dang / tshe sgrub kyi mchog gyur sbyin pa'i phar phyin bskyang tshul la/ sangs rgyas la skyabs su song ba'i thugs rjes
rang nyid lto gos ma 'phongs tsam 'di ga yin mod/ de yang rang nyid pho skyes gyi 'bras bu ni ma lags/ skyabs bslu med dkon mchog gsum gyi ngo bo mkhyen brtse'i dbang phyug
gi sku drin kho na las gnas gang du sdod kyang 'byor pa'i phun tshogs gzhan smon med tsam gda' ste/ bsam bzhin du shes pa skyo/ 'ga' zhig ni dad pa'i khungs kyis mi phod
bzhin du sbyin pa dang / 'ga' zhig ni chos bshad nas nor 'dod pa med kyang kha khyad kyis phran bu sbyin pa dang / 'ga' zhig ni mchi ma can gyi me bzhin du btsal nas
sbyin pa'i nor dngos man pa med/ 'di lta bu'i zas gos btung bas 'tsho dgos pa'i

tha chad dang 'dra snyam snying gnas nas 'thon 'gro ba snyam yong gi 'dug /phyi ma ni bsams pas kyang snying rtsa 'gul/ phran bu bzas pa btung ba tsho yang rtags mtshan lo
zlar ma 'gyangs pa yong gin 'dug /'di 'dra'i rgyu dngos ni sus spyad kyang dmyal ba'i rgyu sgrub pa kho na bla ma lnga bcu pa las gsungs 'dug pas de phyin dag pa'i zhing
khams rab 'byams na bzhugs pa'i rgyal ba thams cad dus gcig tu mchod pa dang bstan 'dzin gyi skyes bu thams cad yun du gnas pa dang / rab dkar las kyi 'phreng ba dri ma med
pa'i smon lam gyi srad bus brgyus pa'i dpal ldan bla ma dam pa mkhyen brtse'i dbang phyug gi thugs dgongs sgrub pa'i phyir dang / ltos bcas kyi skye 'gro kun gyi bsam
pa'i re ba mthar phyin par bya ba'i don dang / re ltos dang bral ba'i dmigs yul mngon med thams cad myur du phyir mi ldog pa'i sa lam thob par smon pa dang / rang nyid skye
ba nas tshe rabs kun tu bde bar ma gyur kyang bla'i/ de thams cad kyi don du lo bcu gsum nas da lta yan gyi rang nyid gang brtse ba'i rgyu dngos kun bla ma la 'bul ba
dang / zas lhag rnams gzhi gang bzung gi chos sde mi sde rnams su mang ja 'gyed sogs dang / bstan pa rin po che nam gnas kyi bar du chos lung du cho 'phrul chen po'i dus
la thugs tshugs nas 'gyed dang bcas pa/ dgon gsar dang / dpal grang mo cher rje btsun bla ma'i nyer gcig mchod la rdo rje 'jigs byed kyi sgrub pa'i mchod pa dang / shing
mangs dang / rtse dkar dang / shar ri sbug rnams su yar ngo tshes bcu'i mchod par thugs rje chen po

nyon mongs rang grol gyi 'phrin las dang bcas pa'i mchod pa'i ji srid gnas kyi bar du yod pa dang / ngam rings chos sde chen po/ bzang ldan/ thub bstan rnam pa gnyis su mang
ja/ 'dren pa gong bzhugs la bsngo ba'i rten yang dag /gser mdog can/ dpal ldan sa skya/ kha'u skye lhas rnams su mang ja/ dge 'dun bcu phrag re la dar bzang kha gru'i 'gyed/
sprin dkar gyi phung po ched du gtibs pa lta bu'i ras bzang gi 'gyed/ dpal ldan bla ma'i tshogs la brgya 'bul gyi bsngo rten/ gnas de dag gi rten rnams la snyan dar
dang bcas pa lan cig ma yin par yang yang dang / gzhan yang gnas 'di nyid sogs dgon gzhis gang bzung gi chos sder mang ja/ bcu phrag re la dkar yol gyi 'gyed/ gsum gsum
la dar bzang gi 'gyed/ de sogs gos lag /ras kyi tshogs/ zangs/ lcags/ thab gdan spyad kyi 'gyed pa/ rje bla ma'i dus sam/ sangs rgyas kyi dus sam/ nyi zla gzas bzung ngam/
nyi ma log pa'i lo 'go'i dus dang bstun mang ja dngos po brab brab kyi 'gyed pa/ khro zangs sogs lugs su 'gyur ba rnams gshin po kun gyi don du dge 'dun gyi tshogs khro
dang kong bu sogs mchod rdzas dpag med bzhengs pa dang / gtsug lag 'di sogs su mar me'i 'phreng ba kho ra khor yug tu chu bo'i rgyun bzhin du btsugs pa dang / lha sde mi
sde kun gyi mgo rer 'bru'i 'gyed dang / dbul po'i bu phal che ba'i ma 'dres pa'i mdza' bshes byas zas gang 'phrod kyis re ba bskang ba dang / chos snying nas dran pa'i lto
gos kyis phongs pa kun la blo'i re ba phul du phyin pa sogs mdor na sbyin pa rnam pa

bzhi'i sgo nas rgyal po'i btson rar tshud pa'i skye bo'i don mi dang dud 'gror bcas pa'i srog skyabs/ chos kyi sbyin pas dmigs pa med pa'i sems can thams cad tshim pa dang
/ zang zing gi dngos pos phyi nang thams cad tshim par byas pa sogs kyi sgo nas/ ster sbyin byed po rnams dang dmigs yul ltos par bcas pa kun gyi don du bsags pa don yod
pa'i dgos pa de tsam mo/ /da lta ni rang nyid 'chi ba nam yong ngam snyam pa'i mi rtag pa'i lcag gis bskul/ ma gyur mkha' mnyam sems can gyi don du rtse gcig tu byang chub
sgrub pa la gzhol ba 'di lags so/ /brgyad pa bstan pa srid mthar rgyas pa'i slad du gsung las 'khrungs pa'i bshes gnyen gyi tshogs byon pa ni/ mdo sngags gsar rnying gi
rgyud sde mtha' dag la mi 'jigs pa'i spobs pa brnyes pa snyan brgyud kyi gdams pa rgya mtsho lta bu'i mnga' bdag tshul khrims kyi phung pos rgyud yongs su mdzes shing shes
bya'i mkha' la mkhyen rab kyi gzi 'od 'bum phrag 'gyed pa'i sngags 'chang chen po rje btsun dbon rin po che dbang phyug rab brtan grags pa rgyal mtshan dpal bzang po/
rje btsun mchog gi dbang po'i rgyal tshab dam pa mkhan bslab gsum dbang phyug /shes bya'i dkyil 'khor mtha' dag la bsnyengs pa mi mnga' ba lung dang rigs pa smra ba kun gyi
bdag nyid chen po rnam dpyod blo gros kyi bum pa gzhal du med pa kun dga' blo gros bzang po/ byang chub sems kyis dus kun 'tsho ba chos lung gi gdan sa pa dkon mchog rgyal
mtshan/ mdo rgyud rgya mtsho lta bu'i pha rol tu son zhing snyan brgyud

bstan pa'i mnga' bdag 'phags nor bdun gyis phyug pa'i rje ngag gi dbang phyug /mkhas btsun du ma'i ral pa'i khri la zhabs kyi padma ngal 'tsho ba lung rigs rgya mtsho'i mnga'
bdag 'jam dbyangs dga' ba'i bshes gnyen/ rje btsun chos rje rin chen sgang drung rab pa/ grub mchog thang stong rgyal po'i gdung brgyud byang chub sems dpa'i spyod pas
'gro kun thar lam du 'dren pa'i rje ngag dbang blo gsal bstan pa/ dul ba zhi ba nye bar zhi ba'i spyod pas mdzes pa rje ngag dbang nor bu/ grub chen de nyid kyi nyer gnas
kyi sras su bskrun pa'i rnam dpyod 'jam pa'i dbyangs la 'gran pa'i chos rje dkon mchog legs 'dzin/ gzhal du med pa'i yon tan rin po che la dbang 'byor pa'i byams pa shAkya
blo gros/ mdo rgyud ma lus pa'i mnga' bdag 'chi med rigs 'dzin brnyes pa'i mkhas btsun sangs rgyas rgyal mtshan/ de nyid kyi thugs las 'khrungs pa'i rgyud sde'i don la
blo gros kyi spobs pa brnyes pa/ shes bya'i don la blo gros kyi spobs pa gzhal du med pa gzhon nu dkon mchog grags pa/ sngags rnying ma'i theg pa nyi zla ltar gsal ba'i
nyi shar rdor gling gi slob dpon kun bzang dpal chen/ bka' gter dam chos kyi glegs bam gtsang stod grum pa yongs kyi sngags gcig rtse gcig tu sgrub pa mchog la gzhol ba
po dgon sdug legs ldan skyabs ma/ dgon chen/ phun tshogs sogs kyi sgrub chen rnams dang / gzhan yang dpal zha lu gser khang gi grang mo che'i slob dpon/ dpal 'khor chos sde
chen po'i gur pa slob dpon/ rtse gcig tu sgrub pa snying por mdzad pa'i pa

rnam dga' gdong gi slob dpon pa/ ngam ring bzhi sde'i jo gdan slob dpon rnams dang / 'od zer rgyal mtshan/ mgon po chos dbang / chos rgyal mtshan/ padma 'phel/ blo gros bzang
po sogs khams pa'i slob bu phran bu dang / gzhan yang bstan pa dang sems can gyi don nus nges kyi thun bzhi'i dge sbyor gong 'phel gyi sgrub po grangs las brgal ba dang
bcas pa yod do/ /gsum pa byang chub sems dpa'i spyod pas ma gyur 'gro ba'i don rab 'byams byas tshul/ dngos dang brgyud nas grangs med pa'i sems can gyi don byas par rags
pa tsam du gong du brjod zin mod/ slad du yang 'khor ba ma stongs bar du lus srog thed du bor nas dmyal bar song yang gzhan don la skyo ngal med par byed pa 'di yin/ de
yang 'gro kun phan pa dang bde ba'i go skabs bla na med pa 'byung ba'i sgo ni dkon mchog gsum gyi dbu 'phang la rag pa 'dug pas/ de gsum mi nyams pa'i thabs la 'bad rtsol
dang khor yug tu dmigs pa med pa'i chos sbyin gyi bsam gtan la brtson pa 'di lags/ gang ltar bdag lta bu'i blun po la rnam thar dang bcas pa'i ngo mtshar gyi 'phreng ba
'chad rgyu ci yang med mod/ 'on kyang dad pa'i tshig gis bskul ba nan ches pas skyon thams cad gsangs nas yon tan cung zad yod pa thams cad bris pa yin/ de yang snyan dngags
sogs kyi legs legs mi shes pas tshig skyon mang po yod na gzur gnas mkhas pa rnams kyis gzigs na bzod par bzhes/ mthar thug don gyi 'bras bu gzhan nas btsal dgos pa
yang

med/ 'di nas gzhan du 'gre nyan pa yang med pas dag ma dag gi cha mchis ban rgan nga rang gi spyan sngar bshags so/ /de ltar bris pa la nongs pa'i tshogs mchis na chos srung
rgya mtsho'i spyan sngar bshags shing / dge ba'i 'bras bu sems can thams cad myur du sangs rgyas kyi go 'phang thob par gyur cig ces dus gsum gyi rgyal ba kun gyi ngo bo
'jam dbyangs mkhyen brtse'i dbang phyug gi zhabs rdul spyi bos len pa'i bka' 'bangs kyi tha chung rgyal khams kyi sprang po za nyal mkhan 'bru'i sngags 'chang dge slong
rdo rje 'dzin pa bsod nams chos 'phel gyi sngar byas kyi gleng mo thams cad yi ger bris pa 'di ni/ dad can gyi mi dbang mtsho sgo nas dar rgyas drung gis gser gyi maNDal
dang / chos gos rnam pa gsum sogs dngos po'i gnang sbyin dpag med bcas nan gyis bskul ba la brten/ skyag rdzun gyi gral mi 'grig bzhin du bsgrigs pa 'di ni 'dzin byed ces
bya ba chu mo yos bu'i lo zla ba bcu pa'i mkha' 'gro 'du ba'i dus tshes nyer gsum la dpal ldan grang mo che'i gtsug lag khang gi bla brang chos dbyings dkar po'i rang gi
bsam gtan khang bur sbyar ba'i yi ge pa ni nye bar gnas pa dkon mchog rdo rjes bgyis pa dge bar gyur cig/ //!na maHshrI gu ru puNya dharma wardhA ya/ dpal ldan bla ma dam
pa rigs kun gyi bdag po grub pa'i 'khor lo sgyur ba'i bdag nyid chen po sngags 'chang chos kyi rgyal po bsod nams chos 'phel gyi ngo mtshar mdzad pa'i rnam par thar pa'am/
rtogs brjod rags pa tsam ni dam pa nyid rang gi zhal nas spel ba

de yin/ der ma bzhugs pa'i mjug rnams thung tsam brjod na/ dam pa gang gi sku'i 'phrin las gsang ba bsam gyis mi khyab ste/ nam mkha'i gza' skar gyi tshogs grangs las ches
mang bar 'gro ba'i don la bkod pa du ma snang mod/ gcig gis mdzad pa'ang brjod par mi nus/ gsung gi 'phrin las gsang ba bsam gyis mi khyab ste/ rab dga'i sar gnas rnams kyi
smon lam gyi mdo las/ lha yi skad dang klu dang gnod sbyin skad/ /grul bum dag dang mi yi skad rnams dang / /'gro ba kun gyi skad rnams ji tsam par/ /thams cad skad du
zhes pa ltar 'gro ba du ma'i skad du tshangs pa'i dbyangs kyi chos sgo brgyad khri bzhi stong tshig gis 'doms par gnang mod/ gsung zer phra mo'i don yang brjod par dka'/
thugs kyi 'phrin las gsang ba bsam gyis mi khyab ste/ dbang chen rin po che'i sa gzhi lta bu'i skye gnas bzhi'am/ rigs drug gi 'gro ba mtha' dag gi rten dang dpung gnyen
du gyur pa yin mod/ 'dom gang tsam gyi yon tan kyang brjod par dka'/ yon tan gyi 'phrin las gsang ba bsam gyis mi khyab ste/ nam mkha'i mtha'a'am rgya mtsho'i gting la gzhal
ba dang dpag par sus kyang nus par dka' mod/ bug pa chung ngu'i tshad la gzhal ba'am chu thigs tsam gyi cha shas kyang brjod par mi nus/ 'phrin las kyi 'phrin las gsang
ba bsam gyis mi khyab ste/ sa chen po'i rdul gyi grangs dang mnyam pa'i 'gro ba'i don rab 'byams la dus kun slu ba med par gang la gang 'dul gyis 'khor ba ma stongs bar
du mdzad mod/ rdul phran gcig tsam gyi don la brjod par ma nus so/

/'on kyang de lta bu'i rje btsun bla ma dam pa gang gi sku gsung thugs yon tan 'phrin las kyi mdzad pa rab 'byams bdag lta'i so skye rnams kyis bskal par lce brgyas 'bad kyang
brjod par nus pa ma yin no/ /'o na bla ma dam pa'i bka' drin snying la dran pa dang dam pa gang gi sku gsung thugs mtsho las 'khrungs pa'i dri bsung phyogs brgyar dgod
pa'i utpa la'i sdong po'i bsil grib la nyon mongs pa'i tsha gdung ngal gso ba'i ser gzugs za nyal 'chag gi blun po'i snying la/ lo 'dab 'bras bu'i khur gyi rnam par 'gying
ba'i yon tan rin po che bde ba chen po'i utpal gang gis/ byams pa chen po smon pa shes rab kyi gzhu mo la thabs snying rje chen po 'jug pa'i mda' mos yang yang du bsnun
pa la brten nas/ rang bzo dang sgro skur gyi dri ma ngan pa thams cad gsung gi bdud rtsi'i dwangs ma lhad ma zhugs par/ brjed ngas dang le lo'i mun pa dang thang la rig
pa'i sgron me sems kyi lcags gis bskul te/ dam pa'i gsung las byon pa ni 'di ltar/ de yang thams cad 'dul zhes pa me mo phag gi lo zla ba lnga pa'i tshes bcu gnyis la gza'
phur bu dang skar ma bi rdzis rlung gi sbyor ba la 'khrungs pa nas sa mo yos bu'i lo zla ba bcu pa'i nyer gsum bar gyi thos bsam sgom sgrub 'chad nyan gyi mdzad pa rlabs
po che mtha' dag ni gong du smos pa ltar ro/ /de'i mjug rags pa ni/ da dad rdzas gshin rdzas kyi longs spyod la thab su bzang 'gran pa ni rang gzhan thams cad phung la
sbyor zhing ngan song rgyu sgrub pa 'di 'dra bor/ 'chi ba snying zug gi gnas

rang dbang 'dus pa zhig tu sdod dgos pa 'dug /khyod rlung gis khyer ba'i skabs nas/ gong du zhu ba phul nga la sdod gnas shig gsang ba'i tshul gyis 'chos gsung ba dang du blangs
so/ /de la rnam par sun 'byin pa'i dam pa'i thugs dkrugs pa la gcig tu dpa' ba gsang ba'i dgra bo 'dras zhi drag gi byed pa yod kyang zag 'phel bas bzhi mdo'i rtswa
ltar bor/ da shi na yang blo bde chos kyis gzugs kyi don thams cad ni grub/ sngar yod kyi kho bo'i lag tu phyin pa'i longs spyod thams cad ni don ldan du 'gyur ba de yin/
tshe mjug 'dir ltogs 'khyags nas shi na yang 'gyod pa bral/ ma shi bar bsdad kyang bstan pa dang sems can la phan pa ni 'byung bas gtugs nas mi 'dug /na so'ang dus mthar
sleb rten bzheng sogs phran bu de tsho yang grub/ mtsho sgo ba'i dar rgyas drung gi bzhed pa ltar/ sprang po'i bde sdug gi gtam rnams kyang thar thor zhig grub/ lkog zhal
spangs pa'i nye 'khor 'di pa'i byed lugs 'di tsho dang / gang la bsams kyang da lo sdod pa dka' gsung / de lta bu'i gsung mi phebs pa zhu/ bla ma dam pa bzhugs phyin bstan
pa dang sems can la phan pa de yin zhus/ gang ltar snyan brgyud kyi gdan sa 'di tshor bstan pa 'di la mdung chig 'dzin byed pa zhig e yong snyam pa'i lhag bsams byas
lan cig ma yin par blangs kyang thog tu mi 'gro ba 'di bstan pa 'di nyams 'gro ba'i rgyu ru 'dug /lar bstan pa 'dir dar rgud phran bu dang snyan brgyud kyi bstan pa 'di
la 'phel 'grib dum pa

'dug pa nas/ rten bzheng sogs dang smon lam yid kyi re ba gang gi skabs su/ dar rgud gang che sar de la nan tar mdzod gsung ba 'dug pas/ bla ma brgyud pa'i skabs su ched du
'bung ba gang lcogs byas mod/ gang ltar gshin rje'i sku 'di la las sbyor lan cig byas de rjes gshegs su gsol ba'am mi mngon par sbas na ched du 'di phan pa 'dug ste/ nga
ni rgas 'dug gzhan ni sngags par khas 'che yang 'di phyogs kyi lag len dang gdams ngag skor la bar do'i gnas su sleb pa dang 'dra gsung / de ltar yin na bstan pa rin po
che la dgongs nas gnang 'tshal/ rdzas sogs mthun rkyen bdag gis byed lags phul nas/ dpe la nan tar ltos bsnyen pa zhig kyang song bas da lo e 'grub lta ba yin no/ 'on kyang
'grub pa dka' gsung ba de'i thog tu song ngo / /babs sde pa 'dul lags 'di sa gnas kyi byang chub sems dpa' zhig yin pa 'dug pas rab tu byung na sangs rgyas kyi bstan pa
la bya ba phul du phyin pa zhig yong ba 'dug ste da lam phan par ma gyur pas sems thang chad pa'i ngal gsos thabs mi gda'/ nyin mtshan med par chos bshad 'jig rten gyi
bzhed dgu'i gang phan byas kyang snyan brgyud kyi bstan pa 'di'i sgros ma nyams bar 'dzin pa'i slob bu ni nyin mo'i skar ma ltar dkon pa nas sgyid pa lug /zhabs drung yab
sras rnams kyi bu slob kyi khul nas nga las zhan pa med kyang 'chad nyan thebs ma chag tsam 'di byas pas snyan brgyud phyogs re tsam ma chad pa 'di yin/ khyod rang shes
rab ni a tho 'dug da tshod bzung nas sgrub pa

'dra byas na tshe mjug bstan pa la phan pa dag kyang srid de/ bstan pa 'dzin pa las bud med kyi sems 'dzin pa dga' gsung / thugs kyi khrel ba dpag med gnang byung bas nga 'dra
ba la 'di 'dra'i thugs kyi re ba snyam sems la sdug bsngal bzod glags med pa byung / de ltar na sgrub pa byed lags pas snyan brgyud kyi chos ma thob pa 'di tsho gnang
dgos zhus pas/ de ga byed de phyis gda' gsung / de nas zla ba bcu gcig pa'i tshes gcig la lo gsar byed gsung / ja nag rtse nas rang re kun la skol/ nga'i rtsar khyed rang
tshang ma shog gsung / bzhes spro'i rnam grangs du ma gnang ba la/ bdag gis da lam lo gsar gyi sa 'dul byas rting ma lo gsar chen mo mdzad dgos zhus pas/ de ga byed khyed
tsho zo a gsung / tshes bcu la spyan ras gzigs kyi sgrub mchod 'di'ang byed dgos pa 'dug pas de lugs shoms shig des sgrub mchod 'di'i mjug byed do gsung ba dang / de nas
btsun pa byed mi zhig kyang byung bas da lta shog gsung khyod kyi ming la ci zer pha ma yod dam gsung ming mgon po rnam rgyal zer pha ma mi bdog lags zer bas/ de ga yin
'o cag 'dra ba 'dug pa khyod 'jig rten la skyo ba skyes nas btsun pa byas/ nga 'khor bas sun kyang da dung zhen pa ches 'dug /da nga'i rtsar btsun pa byed pa'i gzhug ma
khyod kyis bgyis gsung pas/ de ring bka' lung gang man rkyang pa'i mi gsung ba zhu lags phul bas/ a pho khyed tsho rtag tu sdod pa'i 'du shes 'di ga nga la mi 'dug /skyes
zin pa nas 'chi ba'i bya gtong

pa'i skad drag po 'di snying la lcags gzer btab pa tsam 'dug /khyod tsho la 'di 'dra'i tshul bsams mi dgos pa re dga' gsung ba dang da lo dgon pa 'di tsho'i 'khri ba 'di yang
bcad snyam kyang / rtsis mi sprod par gtan du 'dzin snyam pa'i ham can 'dra 'dug kyang 'dzin rgyu ma byung na ngo tsha yo gsung ba sogs thugs 'byung ba'i bka' yang yang
phebs pa zhig 'dug kyang mi srid snyam pa ma gtogs gor ma chag /gang ltar tshes bcu'i mchod pa rgyas par gnang spyan ras gzigs kyi bzlas pa'i dus su bod yul mun pa'i gling
'dir 'phags pa 'di nyid kyi smon lam gyi dbang gis gdul bya'i zhing yin pa dang gu ru chos dbang gis ayon la chos gsan pa'i rnam thar mnal lam mar/ gu ru dpal dbyangs
thugs rje chen po'i 'phrin las kho na snang ba la/ ji tsug lags zhus pas srin po sdig shas che bas yin rgyal ba gcig gi dkyil 'khor du rgyal ba kun gyi 'phrin las btang
bas chog /khyed bod rnams kyang sdig pa chung rgyu med pas de ltar byas na 'thad gsung ba ltar/ ngas sngar phan la 'phags mchog 'di'i dkyil 'khor bsgrubs shing mchod pa dang
'jug cing dbang blang ba khri khrag lnga kha ral song / de rjes 'jug 'dras byed mi byung na bod spyi 'di la phan pa dang rang rang sdig pas 'jigs pa mtha' dag las skyob
pa 'dug kyang byed mkhan mi 'dug /'di las lhag pa'i ba rdzi ma zhig sgrub snyam pa tsho nam mkha'i mtha' 'tshol ba snang ngo gsung / de nas tshes bcu bzhi la rje ngag
dbang drung ri khrod shing mang gi gdan sa bkod pa'i bka' lung phebs pas/ spyir

bla ma'i 'dod pa ye med pa dang lhag par skye ba mi mthun pa nas/ dgongs pas grol ba dgos zer ba la de ltar ma gsung / 'jig rten na bu dang chos la slob ma yin phyin rten 'brel
gyi cha yang yod gsung bas de ltar snang ngo / /phyi nang gi las mgon gyi rjes gnang sogs byed do gsung zhal bzhes gnang / de nas tshes bco lnga la rnam thar gyi ljags
lung gong nas zhal ngos dbu mdzad bu slob rags bsdus thog cig la gnang / de nyin gyis chos thun grol dgongs thun la phebs khar/ rnam thar gyi lung dgos zer ba nga gang
zer lta ba yin pa 'dra gsung / de 'dra ci yin lags zhus pas/ nga la rnangs med kyang gsar rnying gi rgya bod kyi bla ma brgyud pa ji snyed dang de dang mtshungs pa'i rgyud
sde bzhi'i yi dam zhi khro dam can rgya mtsho 'das pa dang 'jig rten pa'i srung ma mang po yod pas/ de rnams la nyams gso ba'i phyir dang / phyi nang gi rten 'brel gang
'grig byed dgos pa la ma byung song / nga rang gi byas na shes 'dod langs pa ltar yod snyam pa byung / gter sbyin 'di tsho las tshogs 'khor zhig byas na lo re lo gnyis
rten 'brel zhig bdog ste phaT gsung / 'o na sang nyin tshogs 'khor zhig dang bskang gso 'dra yang byas na yong lags sam zhus pas snga ma dgos pa rting ma byas pas ci la phan
da de ga yin mi byed gsung / ltas ji ltar bda' lags zhus pas/ go rgyu med labs kyang thang chad pa las mi 'dug 'chi ba'i rtags mang po 'dug gsung byung bas/ zhabs pad
brtan pa bka' drin che dgos brtan bzhugs zhig kyang 'bul zhus pas

ro mgo med pa la bcos thabs yod na de ga mdzod gsung / 'on kyang gsang la kha rog sdod gsung ba tsam byung kyang blo la bde ba'i go skabs ma byung / da sku rim 'dra mdzad dgos
pa 'dra zhus pas rim gro'i mtha' rdzogs nas med/ nga las gzhan phyug pa yod sbyin pa'i mtha' ma de yin/ nga la yid la yod pa gang yang lag tu ma blangs kha la ma byin
par zur 'then kho na byed pa zhig 'dug ste ltos a gsung thugs chad pa du ma gnang byung bas/ ci bya gtol med du gyur pa zhig byung ba sogs de skor mtha' yas pa'i bka' phebs
pa zhig 'dug kyang 'dir dgos med du zad pas ma spros/ gang ltar de grol nas sgrub pa chen po bka' brgyad kyi thugs dam zab skor gnang ba'i dus mdzad kyang slob ma rnams
gzhan dbang du shor nas ma byung ngo / /zla ba de nang gi tshes bco brgyad la babs sku 'khrugs kyi gzhi ma phran bu yod pa'i steng du sku grib la nyen pa'i sku khams nyog
tshad pa tsam byung ba'i ngang nas slar yang don du gnyer ba mang po la rnam thar gyi ljags lung tshar gcig gnang / sku khams kyang dngas mur byung skabs bzhugs yul gyi
'phro 'di tsho dang lha khang gi ldebs ris 'di rnams bsos 'phral byed dgos pa 'dra bas tshon rtsi 'dra rtsol grub byed dgos pa 'dra zhus pas/ khang pa ru ni su sdod pa
sdod nga sdod pa'i nges pa ni med ldebs ris rnams sus mdzad kyang stabs bde mod/ ngas ni grub pa'i lugs yin gsung mdor na phyogs du ma nas bka' lung phebs pa la snying khong
lcags la byas pa'i bred po khos gor ma chag go /

lar de lo mchod yon sdebs cig tu sku dog chen po 'dug pas/ gong du zhabs drung ma chen sku khams shin tu nyog pa zhig byung ba nas/ dam pa nyid la phebs bzhud kyi gdan 'dren
nan 'bul zhus pas/ bdag kyang khams bde mo mi 'dug ste shi na yang 'gro dgos/ sde pa 'di nyid sde pa sgar pa'i rnam 'phrul yin/ nga de'i dus rdo ring rin po che'i gra pa
zhig yin nged gnyis smon lam gyi dbang gis 'dir 'dus pa yin/ de'i skabs su sde pa de'i phun tshogs la glags lta ba'i rgya 'dre ma rungs pa de la rdo ring rin po ches skrad
gzir byas pa'i lan chags rnyog par 'dug /nga dam pa de'i gsung rgyun lhad ma zhugs pa 'chad mkhan yin pas lan chags 'jal par 'gro gsung / zla ba bcu gnyis pa'i tshes
gcig la bla ma drag po'i bskyed rim gyi ting nge 'dzin la zhugs nas lha 'dre mi gsum tshang ma 'dar khril le ba'i ngang nas rtser phebs/ byin rlabs kyi zil ma bzod pa'am
'di ltar dam pa 'di nyid la 'o brgyal 'di 'dra'i dus kho na mdzad dgos bdag gis zhu ba snyam yus kyi rgyal ba'am skyengs pa lta bu'i tshul gyis zhabs drung nyid spyan chab
mang du sil ba la/ de tsug mdzad mi dgos thugs bde 'bol mdzod ngas khyed bsams nas lus srog thed du bor nas yong ba lags gsung / dbu la phyag gi byil byil gnang / nga las
skyid pa med snyam pa'i rbad kham mdzod gsung thugs dbyung gzengs bstod mdzad/ zhabs kyis dbu la bsnun brgyud pa'i bka' bsgo'i mthar 'di snang phun

tshogs la glags lta ba thams cad phyi'i rgyal mtsho'i mthar skrad pa dang / phyi ma byang chub kyi sa lam la bar du gcod pa thams cad zhi ba'i 'phrin bcol dang bcas pa rgyas
par gnang / rim pas sku nyid dngas pa'i 'go tshugs/ tshes gsum gyi nyin sku tshe'i bar chad thams cad zhi ba dang bsring ba'i phyir tshe dbang lcags sdong ma brgya tshar
gnang ba'i phyed tsam song ba na dam pa nyid thugs mi non pa lta bu'i bun ne ba zhig byung ba nas sku bser lta bu yin nam zhus 'jam phran bu tsam mdzad bka' dbang rdzogs
par gnang / da zhabs drung rang 'jig rten na bde ba gang yang mi 'dug mod 'on kyang nga nyid las lhag pa med snyam lhod de bzhugs/ cung zad yer ba'i grabs byung na thugs
dbang chen rin po che gser gyi sa gzhir phab la de'i ngang la zhig ge zhog mdzod gsung bslab ston gnang / thugs dam spros bcas rnams kyang spros med kho na'i ngang la yun
ring du har re bzhugs pa gnang / sku 'khor yong ba'i skya ser kun la/ kho de tsho 'jig rten 'di la snying po e 'dug /ma Ni re bgrongs dang gsung ba lan cig ma yin par
gnang / mdor na tshe 'di la zhen log gi bka' lung 'ba' zhig gnang ngo / bka' dbang phyed tsam song ba'i dus thugs la ji ltar bzhed pa byung lags zhus pas/ ri bo po ta la
nas 'phags pa spyan ras gzigs kyi gnang ba yin zer ba'i khye'u dkar po ral pa'i cod pan cung zad yod pa dar dmar po'i ang rag byas pa me tog dkar po'i se ral kha dang lag
na dung dkar po dang padma dkar po khyer ba

zhig gis/ nga la rgya phyag sdam nas tshe zan gyi bum pa'ang 'chor la nye ba phyung / kun mkhyen rong pos se sdong can khrid nas rgya nag la klog song ba gzigs lags sam zer
'dug /rgod bro sde pa 'di'i sku rim la mnan pa zhig med ka med 'dug kyang mi 'grub pa 'dug /da lam sku khams gzhi med du dngas pa yod pa 'dug pas blo bde/ khye'u de nyid
'phags pa'i snang ba ni e yin mi shes nga la khyod kyi gdul bya'i zhing khams yin zer lung pa thams cad nags rong 'ba' zhig byas pa 'dra dang chu bo kho nas bskor ba'i lung
pa mang po dang lung phran ji snyed ston par byed pa zhig byung / de bar la nga la rlung yin byas pa 'dra don la de ltad mo la yongs pa yin gsung / mi gzhan la ma zer
gsung pa tsam gnang mod/ bka' dbang de'i ring la brgya tshar cung ma song lags sam zhus kyang brgya tshar song / ngas grangs tig tig byas pa 'di lags gsung phyag 'phreng
ston pa gnang / don la yang song ba de gar gda'/ tshes lnga la gsung las byon pa'i sras kyi mchog gyur rje btsun ngag dbang drung ri khrod shing mang gi gdan sar phebs pa'i
bslab ston zhu bar phebs/ da lam shing mang la khor pa byon slar dgon par phebs nas phyi nang gi las mgon sogs chos gang yong byed pa yin no/ /lugs gnyis sbrel ba'i dpon
po 'di pa'i bsod nams kyi rgyab dpung mdzad pa'i dus zhig yong bas drag sngags kyi 'khor lo rgyun chad med par rtag tu bzla ba gal che/ bdag kyang khams bde rgyu rang

mi 'dug pas yun ring sdod du dka'/ thugs dam dang bstan pa dang sems can la phan pa rgya cher mdzod/ 'am bu shi na yang kha chems mdzod/ ma shi na yang bslab ston gyi dngas
ma yin gsung lung bstan stsal/ mdor na mi bzhugs pa kho na'i dgongs pa mdzad gda'/ slar yang rje drung gis sku khams kyi tsho 'dzin sogs zhu cha 'dra 'bul gyin gda' bas
lan mi gsung par lta ba spros bral kho na la zim me 'jog pa gnang gda'/ de nub sa srib tsam la sku nyid gsang ba'i dus kho de sngar phan nga la sri ngan pa 'di 'dra ye yong
ma myong ste 'on kyang da lo a ma'i lo sri dang zhabs drung mkhyen brtse'i drung gi lo dus kyi sri dang sgor ma nas nga mi sdod pa 'dug /da sde par zhus na thugs khral
che bas ma zhu/ sang nyin dgon par 'gro zhus shog /lo mang ga nas sdong de ring sang mi 'chi ba'i nges pa mi 'dug gsung / mi tshe chos la bskyal ba'i khung yin pas rdzong
sogs khyim nang du shi na de 'dra las blun pa med gsung / sang dgon par phebs pa'i bslab ston rnams zhus/ tshes bdun la sde pa'i drung du bzhugs gral rgyas par mdzad gsol
'degs 'bul chas rnams ni lha'i dpal 'byor la 'gran zla bral ba 'dug /phebs kar zhabs dbang dang brgyud pa'i bka' bsgo rgyas par mdzad rjes/ sku tshe 'di nyid du nad gdon
bar du gcod pa thams cad zhi ba dang / tshe dang dpal 'byor thams cad rgyas pa dang / skye ba dang tshe rabs thams cad du thugs rje'i skyabs 'og chud pa'i 'phrin las bcol
ba drag tu mdzad/

'jig rten phyi ma'i bslab bya la/ zhabs drung rang da lam sku khams dga' mo yod gda'o/ /rgyal srid chos bzhin du skyongs/ thugs dam gong 'phel dang / g.yog po la byams brtse
dang ma bral ba'i skyong rdar mdzod/ 'am bu la thugs 'phreng mi dgos sku khams kyi 'tsho skyong gang yong mdzod gsung / don la 'bral mi phod pa tsam mdzad nas dgon par
phebs/ de nub ras phran bu zhig las 'dug pas 'di tsho dge 'dun la phul gtong gsung / ka shi ka'i ras 'ba' zhig gi dge 'dun re la kha re'i 'gyed/ bla ma yab sras so so'i gdung
dang sku 'dra la snyan dar sogs kyi zhal bkod gnang / tshes brgyad la mang ja 'gyed chas/ rdo rje 'jigs byed kyi brgyud pa rin po che'i lha khang du las kyi gshin rje
dang / dpal ldan lha mo nyid la snyan dar dang thugs dam gtor gzhi 'dzugs pa gnang / bskang gso brgya tshar re'ang mdzad pa'i phyed lhag tsam song ba na/ ngas gtor ma 'dzugs
pa dang bskang gso byed pa'i mtha' ma yin pas/ lha mchog khyed kyis byin gyis rlobs shig /sa lam gyi bar chad srung shig gsung byung bas/ bstan pa dang sems can gyi
don dang bdag sogs gdul bya'i tshogs la dgongs nas de ltar mi gsung ba zhu/ da lan tshes bco lnga la brtan bzhugs kyi gsol 'debs kyang byed rtsis yin lags zhus/ de ga mdzod
dang gdan gzhan na'ang bshams gda' gsung / de nas bskang gso'i mjug rdzogs pa dang nyi ma phyed

yol tsam la snyung ba'i tshul bstan/ de skabs bsam grub nas skya ser kun gyi khrod nas gcig gnyis la chags sdang gi gdon zhugs nas/ bla ma dpon po rgyu 'bras gsum khyad du
bsad pa'i rjes mang po sngar nas kyang 'dug pa dang / de'i mig ltos ngan pas mtshams sbyar nas da lan kyang kho rang rnams 'di phyi'i don thams cad rtsa ba nas brlag pa zhig
dang / nyams grib kyis rkyen byas dam pa nyid kyi zhing khams 'di nyid stong par gyur pa'i rgyu byas so/ /de nub na bza' sogs sku rim gyi lan grangs mang du mdzad/ tshes
dgu'i snga bar sde pa 'dul lags ngam ring du phebs dgos kyi zhabs dbang zhu ba dang / sku khams kyi 'tsho skyong zhu bar phebs skabs/ byin rlabs kyi gnang byin stobs
che ba dang bcas/ ngam ring la de ring byon rgyu lags sam/ de ga lags dpon po 'di tsho las skyag pa med pas byon mdzod/ sgor ma nas rtog pa zhib mo dang lus ngag yid gsum
thugs dam la dril mdzod/ snying po gang la'ang mi 'dug pa/ bdag kyang a tho yong ngam/ ma byung bar shi yang mi tshe mthar khyongs shul na 'phrang dgos pa ni ci yang med/
chos 'go thon pa'i khungs byas 'gyod pa med gsung ba la/ bstan pa nyag pa'i dus dang sems can sdug pa'i dus 'dir/ dam pa nyid bdag sogs gdul bya mtha' dag la dgongs nas
zhabs pad brtan pa gnang dgos zhu ba la/ de ga zhu thugs 'phrang 'phrang ma mdzad par byon myur du mjal yong gsung / de nas rim par phebs rtsis mdzad pas/ nyi ma phyed yol
tsam nas

dam pa nyid mi bzhugs pa'i grabs 'dug pas/ sde pa che sa ni snyung / gcig ngam ring la phebs na mi yong ba 'dra dgongs pa mdzad par 'dug /myur du mjal gsung ba ltar phebs 'grul
ni shol dgos shar/ sman pa rnams la 'phral legs tsam du/ nga ji ltar yong ba 'dug pa tsam phebs/ rdo rje'i sku lus la 'di yong gi tshod things pa'i gshis su mi 'dug
zer/ cung zad 'jigs par snang ngo / /phyi mo nas sde pas ngam ring la ma byon pa yin nam gsung / sku khams dub tu song ba nas 'gro ma nus byung lags zhus/ he he 'am bu shi
dogs med gsung thugs gso ba gnang / tshes bcu'i snga dro gtor ma dang mchod pa shoms tshes bcu rgyas par byed gsung / rje dkon cog grags pa la/ chos rje mi 'di tsho'i byed
khyer 'di dang bdag kyang 'chi ba la thug pa 'di gar 'dug /khyed rang sgrub pa snying po nyams su long / 'am bu la ma 'gran par 'chi tsa na mi mtsher tsam re mdzod gsung
pa la/ dam pa khyed ma bzhugs na bdag ltos bcas rnams su la re ba zhabs pad brtan pa gnang dgos zhu ba la/ 'jig rten ni dpon la re ltos 'chol/ chos phyogs ni'am bu bsams
la nyams len la 'bungs mdzod/ sems can la phan pa gang nus mdzod gsung / thugs dam gyi phyag phyi byed mi rnams ni tshes bcu'i mchod pa la 'di lta bu'i dus shar ro snyam
skad kyi sang thon par ngu ba dang / dam pa nyid kyi zhal 'dzum ltas pa'i mod la mchi ma'i rgyun ni yur chu'i rgyun ltar 'bab

cing / ci bya gtol med du gyur pa byung / 'on kyang dam pa nyid zhabs pad brtan pa dag kyang srid dam snyam pa dang / tshes bcu'ang chag na mi rung snyam lus sems tshugs mi
thub kyang byed pa'i rtsis byas/ tshogs 'khor gyi skabs su babs pa tshogs 'khor rgyas par byed nga la'ang zhus/ zhabs drung dang khyed tsho rang yang yid ches par zo gsung
tshogs 'khor rgyas par gnang / de nub zhabs drung lhun chen lags kyi sku 'dra rin po che kha re la phyag nas zhus gsung snyan dbang phul bas/ mtshan la rab gnas byung
dogs med sang snga bar byed pa yin no gsung / de nas tho rang gi dus nyid na sku lus drang por bzhugs nas/ skad cig yud tsam zhig la ma bzhugs pa zhig byung bas/ slar da
lam zhing khams ji 'dra zhig la gshegs zhus pas/ shar phyogs mngon par dga' ba'am po ta la yi zhing du khor tsam 'gro bsam pa byung gsung don la'ang gshegs par gda'/ tshes
bcu gcig la slar yang zhal 'dzum dang bcas phebs nas/ khyed tshos nga shi ba'i khungs byas pa e yin gsung dbugs dbyung / de nas zhabs drung gi dam pa khyed lta bu skye
'chi la rang dbang thob pa yin pas/ bstan pa dang sems can gyi dpal du slar phebs par bka' drin che zhu ba'i rten dang / bdag sogs gdul bya'i zhing khams mi gtong bar bzhugs
pa gnang dgos zhu ba gnang bas/ de ga byed gsung ba dang / phyag yod kyi byin rlabs ci 'dug thams cad tshogs gcig tu mdzad pa dang / bdag cag rje 'bangs kun la 'gyod
pa gnang /

do nub nye khor cig tu rnga rdung mi zhig byung na yong ba 'dug ste gsung / sku rim la dmigs nas drag dmar gyi gtor bzlog cig byas na e yong lags zhus pas/ da lta rang rtsoms
gtor ma 'phang mkhan khyod rang gis byas pas chog /nga la phan par ma gyur kyang phyis su sbyin bdag gi rkyen ngan bar gcod thams cad mi 'byung bar nges pas/ dmigs pa
dgos pa rnams nga rang gis byed gsung pa ltar ci gsung kun lkog gyur lung bstan du song ngo / /de ring tshes bco lnga yin ang gsung / sku mdun du byin rlabs zhu bar phebs
pas/ rje btsun ngag dbang pa dang zhal ngo rnams dang / gzhan yang skya ser su byung yang sngar las zhan du ma song ba'i phyag dbang gnang ba zhal ras la 'gyur ba mi mnga'
ba 'dug go /snyung tshul mdzad pa'i gnas skabs thams cad du'ang thugs dam zab mo'i rim pa rnams dang gsang sngags bzlas brjod mdzad pa rnams rgyun chad med par smra dag
cing rang babs su gnang ba dang sku lus kyi zo mdog kyang sngar bas dngas pa tsam byung mod/ bsams na rdo rje'i sku lus la skye 'chi dang bgres rgud sogs pha rol gyi mtshan
ma ngan pa gang yang med par gda'o/ /gang gi tshe dpal rgyal ba sras dang bcas pa kun gyi yab/ grub pa'i dbang phyug chen po dkyil 'khor kun gyi rigs bdag /dpa' bo dang
mkha' 'gro thams cad kyi ded dpon/ bdag sogs gdul bya mtha' dag gi skyabs mgon gcig po/ zung 'jug rdo rje 'chang dang zhal mi gnyis pa'i dam pa nyid zhing 'di nas

gzhan du gshegs par gyur pa de'i tshe/ nam mkha'i khyon thams cad li khri'i mdangs ltar dmar zhing gsal ba'i mtha' dbus kun na 'ja' sna lnga'i 'od 'khyug pa dang / gzims chung
sogs phyogs thams cad na dri bzang pos khyab cing bskyed rim mngon du gyur pa'i rtags su thugs dam zab mo mdzad pa sgra dag cing gsal bar snang / bla ma dang dkyil 'khor
gyi lha tshogs rnams dang dpa' bo dang rnal 'byor ma'i lha tshogs thams cad kyis mngon sum du bsus/ rgyal chen bzhi dang phyogs skyong bcu sogs 'jig rten skyong ba thams
cad kyis zhabs nas bteg /gnas gsum gyi dpa' bo dang mkha' 'gro/ de dag gi rnam par 'phrul pa bsam gyi mi khyab pa dang bcas pa'i rig pa 'dzin pa rnams kyis mdun nas bdar
te/ bde ba can sogs mkha' la spyod pa'i gnas su gshegs par chas pa'i tshe bdag cag gis sku gsung thugs kyi dkyil 'khor gsol 'debs cung zad phul/ shul du lus pa'i ltos
bcas sde pa bsod nams lhun po/ sde pa dgra 'dul don grub/ sde pa bsod nams dpal 'byor sogs zhal ngo brgyud par bcas pa dang / bdag sogs gdul byar gyur pa thams cad skye
ba nas tshe rabs thams cad du rjes su 'dzin pa dang thugs rje'i skyabs 'og tu nam yang mi 'bral bar rjes su bzung du gsol/ de nas kyang dam pa khyed gang du bzhugs pa'i zhing
khams su 'khor gyi thog mar skyes nas gsung gi bdud rtsi 'thung bar shog /ces gsol ba btab pas zhal 'dzum pa dang spyan ras kyis gzigs pa dang

'ja' 'od rol mo'i sgra dang bcas/ tshes bcu gnyis kyi tho rangs nub phyogs bde ba can gyi zhing khams/ dpal ri padma 'od kyi gzhal yas su ayon mkha' 'gro'i tshogs kyi sde dpon
la gshegs par gyur to/ /bdag sogs gdul bya'i zhing khams 'di nyid du rje btsun chos kyi nyi ma khyed ma bzhugs pas mun pa mun nag gi khrod na shul du lus pa'i las ngan
can bdag cag rnams/ 'ga' zhig ni gsol 'debs kyi sgra dir ba 'dug /'ga' zhig ni ci bya las 'das mig rtsa hrig hrig brang lag 'thab cing 'dug /'ga' zhig ni smre sngags kyi
cho nges gnam du 'bod cing 'dre ldog drag po dang bcas gnas par gyur to/ /kye hud/ phyogs bcur bzhugs pa'i rgyal ba sras bcas rnams/ /skyabs bral bdag gi smre sngags 'di
dgongs dang / /gtsug gi nor dang bral ba'i dbul 'phongs bzhin/ /mig rtsa hrig hrig da dung yid ma ches/ /khong pa'i snying dang bral ba'i smyon pa bzhin/ /thom thom lus
ni ci byed thabs dang bral/ /gnas skabs chu dang bral ba'i nya mo bzhin/ /'dre ldog grangs med 'phar kyang mgon ma rnyed/ /bslu med mgon skyabs bor ba'i las ngan can/ /bdag
las sa steng 'di na gzhan ma mchis/ /bdag gi snying 'di da dung mi 'gas na/ /lcags sam khro chu'i rdo las byas par zad/ /khyod sku tsha zer gzi 'od stong 'phro de/ /blo
bur 'chi bdag sprin gyi de ring sgrib/ /gsal la dngas pa'i sku de da ga re/ /khyod gsung bdud rtsi 'o ma'i chu rgyun de/ /ma rung rkyen ngan sa la de ring thim/ /sgra
snyan tshangs pa'i gsung de da ga re/ /khyod sku bsil zer ston zla nya gang de/ /khrel

med 'chi bdag gza' yis de ring zin/ /brjid chags lhun grub sku mchog da ga re/ /khyod gsung chu 'dzin gsar pa'i chos char de/ /skal med lho phyogs rlung pos ga gshed brdas/
/blo yul 'bab pa'i gsung de da ga re/ /khyod thugs sgrib med ye shes rgya mtsho de/ /me long chu zla 'ja' tshon ltar gsal yang / /skal med bdag gis mthong dang thos gnas
bral/ /kye ma kyi hud rje btsun thugs rje chung / /zhes re zhig yid kyi dbang po dran med du song ngo / /de nas tshes bcu gsum gyi nyi ma dgong myur la nam mkha' mthing
zhun gyi mdog lta bu la nub phyogs nas 'ja' dkar po ba thag rkyang ba lta bu'i rtsa ba gcig la rtse mo gsum du byas/ de la je mang gyes nas nam mkha' kun 'jas ris des khyab
pa'i khrod nas/ me tog sna tshogs kyi char mngon sum du thul ba skye bo kun gyis mthun grub mthong ba byung / rin thang ma mchis gzhal du med pa'i sku gdung rin po che
nyid kyi zhabs tog ni/ bslab pa gsum gyi rgyud yongs su phyug cing dam tshig gi rgyan gyis rnam par mdzes pa dkon cog rgyal mtshan pas mdzad/ de'i phyag g.yog dgos pa bdag
gis byas nas/ sku gdung rin po che nyid yid bzhin nor bu ltar snum la brjid chags shing dri bzang gis yid kyi dbang po tshim pa dang 'od dang 'od zer gyi tshogs 'phro
bzhin pa dang bcas kun tu bzang po'i mchod sprin lta bu'i dbus su bzhugs su gsol/ de nas gsol 'debs kyi zhal bkod zhabs drung 'dul lags kyis mdzad de/ thog mar tshar chen
chos kyi rgyal po'i gdung yid bzhin nor bu'i drung du snyan dar dkar me/ 'jigs byed lha khang du rje mkhyen brtse'i dbang phyug gi sku 'dra la snyan dar dang mar me/ mgon
khang du

chos skyong gi spyan gzigs lha rdzas/ gzhan yang rje btsun mchog gi sprul sku kun dga' snying po dang / bstan 'dzin nyi ma bzang po dang / dbon dbang phyug rab brtan pa dang
/ rje btsun lha dbang pa rnams kyi drung du/ dam pa nyid zhing 'di nas rgya che ba'i zhing khams gzhan du phebs pa'i sa lam gyi bar chad thams cad zhi bar zhu ba'i smon
lam gyi rten mi zhan tsam dang bcas phul/ dpal chos 'khor yang rtse'i dge 'dun rnams la mang ja zung sbrel dang bcas gsol ba btab/ phyag rdzas kyi lhag phran bu yod pa'i
steng du/ sbyin bdag stobs ldan nyid kyi dam pa gang gi dgongs rdzogs la dgongs/ ngam ring chos sde chen po nyid du mang ja nas 'bo'i 'gyed bsngo rten dang bcas pa/ chab
srid kyis dge 'dun pa drug brgya tsam dang / sgrub pa mo brgya lhag dang bcas pas kye rdor dang / 'khor lo bde mchog dang / rdo rje 'jigs byed dang / rje btsun nA ro mkha'
spyod/ sbyong dkyil bcu gnyis kyi nang nas kun rig rtsa ba'i dkyil 'khor dang / 'phags pa spyan ras gzigs dbang phyug nyon mongs rang grol gyi dkyil 'khor rnams rdul tshon
gyi dkyil 'khor kho na byas/ zhal phye nas gsol ba btab/ de yang rdo rje 'jigs byed pa'i tshogs dbu rje btsun ngag dbang drung gis mdzad/ kye rdor pa'i tshogs dbu tshar
chen chos kyi rgyal po'i nye gnas mi phyed pa'i dad pa can bzang po rgya mtshos mdzad/ bde mchog yab bka' yum bka' rnams la rang rang gi bsnyen song gi sgrub po res bum
'dzin dang / rje byams pa shAkya blo gros drung gis kun rig pa'i tshogs dbu dang / rje dkon cog grags pas tshogs dbu mdzad nas sgrub sde rnams kyi 'phags pa nyon mongs

rang grol gyi cho ga /de yang nyi ma re la sgrub cing mchod pa dang 'jug cing dbang bskur ba dang bcas pa tshar gnyis re'i gsol ba 'debs pa dang / zhag bdun nas sta gon skyar
ba sogs brgyud pa 'di pa'i sgros thun mong ma yin pa phyag len la lhad ma zhugs pa dang bcas dgung tshigs gnyis kyi bar du gsol ba btab pa'i bar la yang me tog gi char
thul ba 'bab pa kun gyis mthong bar byung ngo / /gzhan yang 'bangs mnga' 'og tu gtogs tshad der ma 'dus pa'i skya ser pho mo thams cad la rtsam 'bo'i sbyin btang dang /
der ma zad dge 'dun gyi sde dang sgrub sde so sor mang ja rtsam 'bo sbrel po'i bsnyen bskur dang / gzhan yang chos sde sgrub sde so so nas dus rgyun dang khyad par lo dus
kyi mchod pa'i cha rkyen sogs thams cad/ rje btsun bla ma dam pa gang gi ye shes kyi gzigs pa dam pa mtshon pa'am spyan lam du 'byung zhing rgyas pa'i phyir/ gang gi sku
gsung thugs mi zad pa rgyan gyi 'khor lo las bskrun pa'i rje btsun ngag dbang chos kyi rgyal po tshogs chen gyi dbu la gdan drangs te bsngo ba'i rten dang bcas pas mthar
yongs su rdzogs par mdzad do/ /zhes yongs 'dzin dam pa grub pa brnyes pa'i dbang po 'jam dpal khro bo mi'i gzugs kyis rnam par rol pa 'bru'i sngags 'chang chen po bsod nams
lhun grub chos 'phel grags pa rgyal mtshan dpal bzang po'i zhal snga nas kyi ngo mtshar gyi mdzad pa rin po che'i kha skongs su/ dam pa nyid gdul bya'i zhing khams rgya
che ba gzhan du dgongs nas chos dbyings su gzigs pa'i rnam thar chung ngu 'di ni/ yongs 'dzin dam pa nyid kyi sku gsung thugs las 'khrungs pa'i byang chub sems

dpa' sems dpa' chen po/ mkhas pa'i dbang po thams cad kyi pha rol tu son pa se'i gdung rigs las 'khrungs pa rig pa 'dzin pa chen po dbang po'i sde/ zhabs drung 'dul drung gis
'di ltar bsgrigs gsung rgyang ring po nas bka'i zur gnang sbyin dang bcas stsal ba la brten nas rje btsun dam pa de'i bka' drin dang yon tan rjes su dran nas mi shes bzhin
du/ dam pa de dag gi zhabs pad lo bcu phrag gnyis dang dbang po'i grangs tsam brten kyang yon tan gyi dri mas ma gos pa'i ser gzugs rdo rje'i ming gis me pho rta'i lo
dbyug pa zla ba'i tshes bco lnga la bris nas phul ba/ bla ma dang mkha' 'gro'i tshogs kyis bzod par bzhes la rgyud la byin rlabs 'jug par shog /thugs rje'i zhags pas 'khor
ba'i gnas nas drongs/ /byams pa'i lcags kyus khyod bzhugs zhing du khug /thabs mkhas lcags kyi sgrog des phyir mi zlog /byang chub sems kyi dril bus dbyer med mdzod/
/ces kyang smras so// //mangga laM//

